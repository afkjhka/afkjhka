Een
nieuw
begin
Laat iedereen vrij,
maar niemand vallen.
Verkiezingsprogramma 2021-2025
Een nieuw begin - Laat iedereen vrij, maar niemand vallen.
2 | Verkiezingsprogramma 2021 - 2025 De digitale versie lees je op d66.nl/eennieuwbegin
Een nieuw begin - Laat iedereen vrij, maar niemand vallen.
3 | Verkiezingsprogramma 2021 - 2025 De digitale versie lees je op d66.nl/eennieuwbegin
Overzicht
Voorwoord Sigrid Kaag 5
Inleiding 7
Vrij zijn begint met onderwijs 12
Een rijke schooldag voor ieder kind 15
Leraren maken het onderwijs 20
Meer kansen voor alle studenten 24
We investeren weer in wetenschap 29
Leren om de toekomst aan te kunnen 32
Kunst en cultuur als fundament van onze beschaving 36
Voor een radicale verandering van werk en inkomen 40
Een arbeidsmarkt die werkt voor iedereen 42
We vereenvoudigen belastingen en toeslagen radicaal 45
Sneller uit de schulden 48
Kiezen voor pensioenen die van waarde blijven 50
Wonen in een duurzaam Nederland 52
We gaan een miljoen nieuwe huizen bouwen 54
Strijden voor een beter klimaat 60
Sneller en schoner van A naar B 65
Ruimte maken voor nieuwe natuur 73
Er komt een revolutie in de landbouw 77
Energie voor de toekomst 82
De nationale overheid roert zich weer in ruimtelijke ordening 89
Markten die werken voor iedereen 91
Ruim baan voor waardenvol bedrijfsleven 94
Moderne marktmeesters en realistische prijzen 98
Wij maken werk van missiegedreven innovatie 102
Nederland als koploper in de digitale transformatie 104
Nederland circulair in 2050 107
Een nieuw begin - Laat iedereen vrij, maar niemand vallen.
4 | Verkiezingsprogramma 2021 - 2025 De digitale versie lees je op d66.nl/eennieuwbegin
Bouwen aan een weerbare rechtsstaat, een sterke overheid en een vitale democratie 110
Recht voor allen 112
Zonder veiligheid zijn we niet echt vrij 114
Vrij zijn in de digitale wereld 119
Voor sterke en onafhankelijke media 123
De burger bij het bestuur 125
Wij willen een open en eerlijke overheid 128
Verbonden binnen het Koninkrijk 131
Werk maken van gelijkwaardigheid 134
Het is tijd om een eind te maken aan discriminatie en racisme 136
Je hoort erbij vanaf dag één 139
Emancipatie begint bij de vrijheid om jezelf te zijn 142
Hoe vrij zijn wij, als gezondheid je kansen beperkt? 148
Gezondheid is meer dan goede zorg 150
Zorg voor elkaar 153
Psychische zorg is een mensenrecht 159
Samen werken aan de beste zorg van de wereld 161
We houden de zorg betaalbaar 164
Zorgeloos oud worden 167
Regie op het leven, ook in de toekomst 169
Drugs? Meer repressie lost niks op 173
Naar een top sportklimaat 175
Een open blik op de wereld 177
Een sterk Europa staat dicht bij mensen 180
Sterk Europa, sterk Nederland 184
Samen sterker in een veranderende wereld 186
Eerlijke internationale handel 189
Ontwikkelingssamenwerking: goed voor de wereld, goed voor Nederland 192
Beheersbare migratie 194
Een krijgsmacht voor een vrij en veilig leven 199
Brede welvaart als doel, gezonde overheidsfinanciën als basis 202
Verantwoording 205
Een nieuw begin - Laat iedereen vrij, maar niemand vallen.
5 | Verkiezingsprogramma 2021 - 2025 De digitale versie lees je op d66.nl/eennieuwbegin
Voorwoord Sigrid Kaag
We leven in een tijd van grote onzekerheid. Mensen leven tussen hoop op betere tijden en vrees
voor de toekomst. Want we weten niet wat er nog op ons afkomt.
Deze periode van crisis en angst brengt ook nieuwe saamhorigheid. Tussen jong en oud.
Tussen stad en regio. Tussen zorgverlener, kunstenaar, leraar en ondernemer. We zijn allemaal
doordrongen van het besef dat we deze tijd het beste doorkomen als we het samen doen. Daar
kunnen we als Nederland trots op zijn. En nieuwe energie en inspiratie uit putten.
Deze moeilijke tijd is ook een periode van bezinning. Van opnieuw bij jezelf te rade gaan.
D66 als partij heeft dat ook gedaan. We hebben met elkaar nagedacht, gesproken en
gedebatteerd over onze ideeën voor de toekomst. Niet zoals we gewend waren, in zaaltjes en op
partijbijeenkomsten, maar veelal op afstand in talloze online sessies en themabijeenkomsten, ook
met experts van buiten de partij.
Die energie past bij ons. Wij kunnen niet naar buiten kijken en denken: “we wachten wel even
af wat er gebeurt.” Wij zijn gezegend met een gezond ongeduld om altijd weer een stap
vooruit te denken. Daarom heeft D66 – ongeacht tijdgeest of stand van het land – zichzelf
door de geschiedenis heen steeds opnieuw uitgevonden. Vanuit de overtuiging dat vrijheid en
kansengelijkheid voortdurend investering en politieke moed vereisen. Dat we moeten blijven letten
op wie niet vanzelf mee kan of mag komen. Dat de emancipatie van het individu nooit af is. Dat de
democratie nooit perfect is. En dat wij daarom nodig zijn.
Voorloper in politiek en samenleving, dat is D66. Trouw aan onze overtuigingen, soms tegen de
stroom in. Daarom durfden wij het in 2017 ook aan om na tien jaar weer deel te nemen aan een
kabinet. Ik mocht namens onze leden minister worden. We hebben veel werk verzet. We hebben
flink geïnvesteerd in onderwijs. De eerste klimaatwet én een klimaatakkoord voltooid. Een modern
pensioenakkoord gesloten. Honderden kinderen in Nederland een thuis gegeven met een generaal
pardon. En we hebben in tijden van een pandemie verantwoordelijkheid genomen voor grootse
steunoperaties. Voor de banen van mensen, voor hun bestaanszekerheid en voor toekomstig
herstel.
Het was natuurlijk niet altijd makkelijk. Er waren momenten dat het schuurde en botste. En dat het
wezen van de vier partijen leidde tot een patstelling. Ook op die momenten zijn we blijven zoeken
naar een oplossing. Gedreven door onze waarden en door de overtuiging dat de politiek ook draait
om de kunst van het compromis. We hebben als progressieve motor in het kabinet belangrijke
stappen gezet om ons land mooier en vrijer te maken. Zonder D66, zonder de ideeën van onze
leden, was dit niet gebeurd.
Een nieuw begin - Laat iedereen vrij, maar niemand vallen.
6 | Verkiezingsprogramma 2021 - 2025 De digitale versie lees je op d66.nl/eennieuwbegin
De komende jaren vragen veel van ons. De coronacrisis heeft al bestaande scheidslijnen
nadrukkelijk en pijnlijk blootgelegd. Lang niet iedereen in Nederland heeft dezelfde kansen. De
ongelijkheid neemt toe. Tussen kinderen op scholen in goede en minder goede wijken, tussen
werkenden met en zonder vast contract, tussen mensen met hun wortels hier of wortels elders.
Wij kunnen de tegenslagen die de coronacrisis heeft gebracht, en ons nog brengt, weer te boven
komen. Daar ben ik van overtuigd. Dit verkiezingsprogramma zit boordevol keuzes voor een
modern, eerlijk en groen herstel. Wij investeren in een rijke schooldag voor ieder kind en in gratis
kinderopvang. Wij investeren in de bouw van een miljoen huizen. Wij investeren in kennis en
innovatie, in de banen van de toekomst en in waardering voor de publieke sector.
We steunen de mkb’ers – ondernemers met hun bedrijven, groot en klein – als motoren van de
Nederlandse economie én samenleving. Wij nemen voluit de verantwoordelijkheid voor een groene
toekomst voor onze kinderen en kleinkinderen. Door te investeren in onze natuur en in duizenden
windmolens. En door de komende vijf jaar 30 procent minder nieuwe grondstoffen te verbruiken.
Wij treden hard op tegen uitsluiting en discriminatie. Op de arbeidsmarkt, op de woningmarkt, op
straat. Wij willen institutioneel racisme uitbannen, omdat we staan voor een open en inclusieve
samenleving.
En er is meer dan deze concrete politieke keuzes. Ik hoop dat ze gepaard gaan met een houding
in de politiek: Mensen proberen te overtuigen, ook als er nog geen draagvlak is. Mensen met open
vizier en een rechte rug tegemoet treden, niet naar de mond praten. Mensen verbinden, in plaats
van de samenleving verder te laten ontbinden. Laat de crisis een nieuw begin zijn.
Door samen te werken aan een economie van normen en waarden. Aan een economie die werkt
voor mensen en niet ten koste gaat van de natuur. Aan welvaart en welzijn voor iedereen.
Door samen te bouwen aan een sterker Europa, omdat een open land als Nederland floreert in een
wereld van partners.
Door samen één land te zijn. Een land waar iedereen zich thuis voelt, een eigen plek heeft en met
respect de verschillen met de ander overbrugt.
Sigrid Kaag
Een nieuw begin - Laat iedereen vrij, maar niemand vallen.
7 | Verkiezingsprogramma 2021 - 2025 De digitale versie lees je op d66.nl/eennieuwbegin
Inleiding
Een nieuw begin
Laat iedereen vrij, maar niemand vallen
Wij geloven dat we in Nederland met elkaar zijn verbonden door een belofte: dat je door naar
school te gaan en door hard te werken een eerlijke kans hebt op goed werk, op een huis, op een
mooie toekomst. Ongeacht waar je kinderbedje stond, in welke wijk je naar school ging of welke
baan je ouders hebben. Dat is de basis van onze vrije en rechtvaardige samenleving.
Maar onderzoek na onderzoek laat zien dat het voor mensen de afgelopen jaren steeds moeilijker
werd hun leven in eigen hand te nemen. Dit komt door een arbeidsmarkt die mensen verdeelt in
groepen mét en zonder een baan om op te rekenen.
Door een woningmarkt waar jongeren eindeloos zoeken naar een goed en betaalbaar huis, vaak
zonder succes. En doordat kinderen nog te vaak starten met een achterstand op school en onze
leraren niet altijd goed zijn toegerust op hun belangrijke werk. Maar ook door een internationale
wereldorde die piept en kraakt, met grote gevolgen voor onze economie en onze veiligheid. Zo
groeiden de scheidslijnen in onze samenleving. Tussen arm en rijk. Tussen opleidingsniveaus.
Tussen mensen met Nederlandse wortels en mensen met wortels hier en elders.
Het coronavirus heeft ons land abrupt tot stilstand gebracht. Voor sommigen brengt de pandemie
persoonlijk leed: ze verliezen een naaste – of zelfs naasten. Anderen zien hun bestaansgrond
onder zich wegvallen, bijvoorbeeld als ze werken in zwaar geraakte sectoren als horeca, cultuur,
of evenementen. Voor weer anderen betekent het virus een uitdaging van enorme omvang: in
de zorg werken mensen onvermoeibaar door. Leraren, van basisschool tot universiteit, moeten
razendsnel nieuwe lesmethoden ontwikkelen. Van vakkenvullers tot vrachtwagenchauffeurs;
talloze mensen staan non-stop paraat om Nederland door deze moeilijke periode te helpen.
De crisis drukt ons ook met de neus op de feiten over de politieke keuzes die de afgelopen jaren
zijn gemaakt. De pandemie legt gebreken en onrechtvaardigheden bloot in onze samenleving.
Deze crisis leert ons dat het loont om te investeren in een robuuste samenleving. Een samenleving
die tegen een stootje kan. Waarin mensen gezond kunnen leven en de zekerheid hebben dat zij er
na een tegenslag weer bovenop kunnen komen. Waarin mensen en bedrijven niet bij het minste of
geringste door hun financiële buffers raken. Waarin we niet afhankelijk zijn van één bedrijf of één
land voor essentiële producten als geneesmiddelen. En waarin ons klimaat niet langer onder druk
staat van een wereldeconomie die constant op zoek is naar de laagste prijs. Dit is misschien niet
altijd efficiënt of goedkoop, maar geeft ons wel de zekerheid dat we slechte tijden beter kunnen
doorstaan.
En dat we sterker uit de crisis kunnen komen.
Een nieuw begin - Laat iedereen vrij, maar niemand vallen.
8 | Verkiezingsprogramma 2021 - 2025 De digitale versie lees je op d66.nl/eennieuwbegin
Voor D66 is dit een extra aansporing. Want onder aan de streep is één ding duidelijk: we zien dat
méér nodig is om de belofte van Nederland – van een eerlijke kans op een goede toekomst – waar
te maken voor iedereen.
Vijf overtuigingen voor de toekomst
Sinds 2017 hebben we onze verantwoordelijkheid genomen door te regeren. Op veel zaken zijn we
trots: een grote investering in onderwijs. Een record aantal woningen voor middeninkomens. Een
klimaatakkoord voor een schoner Nederland. En een pensioenakkoord dat jong en oud verbindt.
Dat past bij hoe wij geloven dat politiek zou moeten zijn: gericht op resultaat, door samen te
werken aan de grote vragen van onze tijd. Maar vier jaar is veel te kort om je idealen waar te
maken. Het werk is nog niet af. Er is nog een wereld te winnen. In dit verkiezingsprogramma
vindt u onze plannen voor de komende vier jaar. Wat deze plannen met elkaar verbindt, zijn vijf
overtuigingen die we belangrijk vinden.
We willen dat mensen gelijke kansen krijgen
Wij geloven in een samenleving waarin gelijke gevallen gelijk behandeld worden, maar dat mensen
die op achterstand staan extra kansen krijgen. Niet omdat iedereen per se gelijk moet zijn, maar
zodat we samen vrij kunnen zijn. Dat begint bij de start: we geven ieder kind een rijke schooldag,
met goed onderwijs, kunst, sport en muziek. Kinderopvang wordt gratis vanaf nul jaar, zodat geen
kind start met een achterstand, ongeacht afkomst. Leraren worden beter toegerust en betaald.
We houden mbo, hbo en universiteit toegankelijk met een nieuwe studiebeurs en beperken
toelatingscriteria en selectieprocedures voor onderwijs.
We gaan een miljoen nieuwe huizen bouwen, zodat de stille ramp op de woningmarkt stopt en
mensen de basis hebben van een goede woning. We beschermen huurders en verkleinen de
verschillen tussen huur en koop. Werk moet weer de basis zijn voor een vrij en waardig bestaan.
We maken het voor werkgevers aantrekkelijker vaste contracten te geven. De verschillen tussen
werkenden maken we kleiner, zodat iedereen voldoende zekerheid heeft. We vervangen het
ingewikkelde toeslagenstelsel door een korting die mensen van hun belasting kunnen aftrekken of
uitbetaald krijgen wanneer zij te weinig verdienen.
Het is een schrijnend gegeven dat mensen met een praktische opleiding of een lager inkomen
jaren korter leven, in slechtere gezondheid. We investeren in alle factoren die dit verschil
verkleinen: van goed onderwijs en voldoende werk tot een gezonde leefomgeving en levensstijl.
Preventie van chronische ziekten en overgewicht verdient meer prioriteit dan symptoombestrijding
met medicijnen.
We willen dat mensen vrij zijn om te beslissen over hun eigen leven
Als we een land willen waarin iedereen in vrijheid kan leven, moeten we in actie komen. Of het nu
gaat over toegankelijke rechtspraak, veiligheid op straat, zelfbeschikking over het eigen lichaam,
Een nieuw begin - Laat iedereen vrij, maar niemand vallen.
9 | Verkiezingsprogramma 2021 - 2025 De digitale versie lees je op d66.nl/eennieuwbegin
bescherming tegen de willekeur van algoritmes of de strijd tegen discriminatie en racisme.
Daarom investeren we fors in de rechtsstaat: rechtspraak, OM, reclassering en sociale advocatuur.
Omdat mensen zonder toegankelijk recht niet echt vrij zijn, maar ook omdat veiligheid en het
terugdringen van criminaliteit een belangrijke voorwaarde is voor onze vrijheid. Daarom willen we
politie-inzet nadrukkelijk richten op misdaden die onze samenleving het hardst raken, zoals zware
geweldsdelicten en grootschalige oplichting.
Onze democratie draait om zeggenschap: we vernieuwen het kiesstelsel, we willen een gekozen
premier en we geven mensen meer inspraak op alle niveaus. We treden hard op tegen racisme en
discriminatie, ter verdediging van een open en inclusieve samenleving.
We waarborgen zelfbeschikking over het eigen lichaam, ook in een toekomst vol nieuwe medische
mogelijkheden. Dat vraagt om onderzoek en ethische discussie, bijvoorbeeld over het kweken van
embryo’s voor onderzoek, embryomodificatie en meer ruimte voor stamcelonderzoek.
De grote kansen van digitalisering kunnen we alleen grijpen als we de rechten van mensen
beschermen. Daarom krijgen mensen meer zeggenschap over hun data. Er komt meer controle
op dataverzameling door bedrijven en overheden, ook in de publieke ruimte. We zorgen dat
besluitvorming door algoritmes altijd een menselijke ‘check’ heeft. Alleen zo kunnen we vrij zijn in
een digitale wereld.
We willen dat alle keuzes van vandaag goed zijn voor morgen
De toekomst stelt ons voor grote uitdagingen: het klimaat, de natuur en het milieu verslechteren
sneller dan we hadden gedacht. Onze bevolking groeit en wordt ouder en diverser. Dat heeft
grote gevolgen voor hoe we leven. Wij geloven dat toekomstige generaties – onze kinderen en
kleinkinderen – ook recht hebben op een leefbare planeet, op een fijn land.
Daarom gaan we de klimaatdoelen halen en doen er een flinke schep bovenop. We voeren de
afspraken uit het Klimaatakkoord uit. Tot 2025 gebruiken we 30 procent minder nieuwe
grondstoffen en we stimuleren circulair ondernemerschap.
Er komt meer ruimte voor natuur en voor zon- en windenergie. Kringlooplandbouw wordt de norm,
we werken toe naar een halvering van de veestapel.
We stimuleren de overgang van een waarde- naar een waardengedreven bedrijfsleven. Ambitieuze
bedrijven die economisch succes én meerwaarde voor de samenleving nastreven, bieden we
een zogoed mogelijk vestigingsklimaat en ondersteuning bij innovatie en digitalisering. Dat geldt
ook voor het mkb. Zij zijn de motor van goede banen voor iedereen in Nederland, nu en in de
toekomst.
Een nieuw begin - Laat iedereen vrij, maar niemand vallen.
10 | Verkiezingsprogramma 2021 - 2025 De digitale versie lees je op d66.nl/eennieuwbegin
Dat vraagt om een sterke overheid en een gewaardeerde publieke sector
De overheid heeft te lang in het verdomhoekje gezeten. Terwijl ze hard nodig is om publieke
belangen van ons allemaal te beschermen en mensen grip te geven op de razendsnelle
veranderingen om hen heen.
Dat begint met waardering voor de mensen in de publieke sector. Dat gaat om salaris
voor agenten, leraren en verpleegkundigen, maar ook om autonomie in het werk van deze
professionals. Zij verdienen ons vertrouwen.
Dit vraagt om een overheid die naast mensen staat in plaats van tegenover mensen. Die – via
al haar uitvoeringsorganisaties – de burger een helpende hand reikt. Die niet alleen kijkt naar
welvaart, maar ook naar welzijn.
En het vraagt om een overheid die ons beschermt tegen de uitwassen van de vrije markt en
ruim baan geeft aan progressief kapitalisme. Ze moet zorgen voor transparantie en eerlijke
concurrentie. Mededingingsautoriteiten moeten moderne waakhonden zijn. De macht van Big
Tech, Big Pharma en andere grote ondernemingen mag nooit ten koste gaan van fundamentele
rechten als individuele vrijheid, democratie of de volksgezondheid.
En dat vraagt om een open blik op de wereld om ons heen
Voor een open handelsland als Nederland is internationale samenwerking een noodzakelijke
voorwaarde voor vrijheid, veiligheid, vrede en welvaart. Als we de grote uitdagingen van onze tijd
rond migratie, energie, veiligheid, handel en klimaat willen oplossen, als we kansen willen pakken,
dan moet dat in Europa.
Daarom zetten we onze traditie van internationale samenwerking voort en willen we dat
Nederland in Europa een voortrekkersrol speelt. Samen kunnen we ons grondgebied en onze
belangen verdedigen. Kunnen we zorgen voor veilige routes om arbeidsmigranten een kans te
geven en onze economie te versterken, terwijl we humane opvang bieden aan vluchtelingen. We
voorkomen conflicten en grijpen in waar nodig. Want D66 gelooft dat de nationale staat zijn eigen
rechtsorde alleen kan beschermen in samenwerking met anderen.
Realistische doelen voor onzekere tijden
Verkiezingsprogramma’s krijgen soms een mythische status. Alsof ze een blauwdruk zijn vol
garanties voor de toekomst. Laten we eerlijk zijn: zeker in de tijd waarin we nu leven is dat niet zo.
Wie durft te zeggen hoe samenleving en economie eruit zien over een maand, over een jaar? Komt
er snel een goed vaccin of worstelen we nog jaren met de gevolgen van de coronapandemie?
Een nieuw begin - Laat iedereen vrij, maar niemand vallen.
11 | Verkiezingsprogramma 2021 - 2025 De digitale versie lees je op d66.nl/eennieuwbegin
Een verslechtering van de situatie in de wereld kan ervoor zorgen dat we onze ambities in dit
programma moeten bijstellen. Net zoals een verbetering ervoor kan zorgen dat we meer gas willen
geven.
Dat is eerlijke politiek. Geen garanties, maar wel de belofte van onze inzet. Altijd vanuit de
overtuiging dat mensen gelijke kansen verdienen. Dat mensen vrij moeten zijn zelf over hun leven
te beslissen. Dat we bij elke keuze die we maken oog houden voor de toekomst. Met een overheid
die onze gezamenlijke publieke belangen beschermt en met onze ogen gericht op de wereld om
ons heen. Omdat we alleen zo samen vrij kunnen zijn.
Annet Aris
Voorzitter Permanente Programmacommissie
Wouter Koolmees
Voorzitter Verkiezingsprogrammacommissie
Een nieuw begin - Laat iedereen vrij, maar niemand vallen.
12 | Verkiezingsprogramma 2021 - 2025 De digitale versie lees je op d66.nl/eennieuwbegin
Vrij zijn
begint met
onderwijs.
Een nieuw begin - Laat iedereen vrij, maar niemand vallen.
13 | Verkiezingsprogramma 2021 - 2025 De digitale versie lees je op d66.nl/eennieuwbegin
Vrij zijn begint met onderwijs
Goed onderwijs is de basis voor een vrije, gelukkige samenleving waarin iedereen tot zijn recht
kan komen. Een goede opleiding geeft je de vrijheid om je dromen na te jagen en je talenten
ten volle te benutten, de vrijheid om je eigen plek te vinden in de maatschappij. Maar ook de
vrijheid om de toekomst aan te kunnen, met alles wat er op je afkomt in een wereld die steeds
sneller verandert. Goed onderwijs en onderzoek zijn de sleutel voor een sterke, duurzame en
wendbare economie die vandaag en morgen welvaart levert.
Maar deze katalysator voor de kenniseconomie stokt. Het lerarentekort groeit, de werkdruk onder
leraren neemt toe. En de harde waarheid is dat de schoolprestaties van Nederlandse kinderen de
laatste jaren steeds verder weg zakken. Nog zorgelijker is dat de ongelijkheid in het Nederlandse
onderwijssysteem toeneemt, zelfs sterker dan in de landen om ons heen. De emancipatiemotor
hapert: we slagen er steeds minder goed in gelijke kansen te geven aan kinderen met kansrijke of
kansarme ouders, uit sterke of zwakke wijken, met een verleden in Nederland of ergens anders.
Daarom wil D66 een grote verandering teweeg brengen in onze scholen, mbo’s, hogescholen
en universiteiten. Niet met een systeemverandering, niet met een Haagse blauwdruk, maar
door breed te investeren in de ontwikkeling van kinderen en jongeren. We geven de ruimte, het
vertrouwen en de middelen aan de professionals in de sector: de leraren. Door schotten en regels
in te wisselen voor zeggenschap en vertrouwen. Van keurslijf naar maatwerk. Zo nemen we
afscheid van starre systemen, te vroege selectie en keuzestress.
We pakken de kansenongelijkheid aan door bij de basis te beginnen. Met vier dagen per week
gratis kinderopvang voor elk kind, zodat ouders de vrijheid hebben om naast het zorgen ook te
werken. Ieder kind krijgt een ‘rijke’ schooldag, met opvang, een gezonde lunch, sport en cultuur.
We geven meer budget aan scholen met kansarme leerlingen, meer geld voor inclusief onderwijs.
We zorgen dat elk kind later dan nu mag kiezen welke richting het opgaat, en de ruimte krijgt
voor een eigen leerpad dat afgestemd is op de optimale ontwikkeling van het kind. We zorgen
voor nieuwe kansen op elke leeftijd, investeren in geletterdheid en staan pal voor het behoud van
bibliotheken.
We investeren in kansen voor álle studenten, van mbo tot hbo tot universiteit. Onderwijs
van goede kwaliteit is onderwijs dat het beste uit de student haalt. We geven studenten de
mogelijkheid om te stapelen, door te stromen en internationale ervaring op te doen. Studenten
krijgen bovendien een betere financiële positie, door een uitbreiding van de studiebeurs.
We stoppen de race om het schaarse onderzoeksgeld en investeren weer in een bloeiende
wetenschap. Met een vaste, hogere bijdrage én voldoende financiering voor hoogwaardig
onderwijs. De docent speelt hierin een cruciale rol. Die krijgt dan ook voldoende ruimte voor
Een nieuw begin - Laat iedereen vrij, maar niemand vallen.
14 | Verkiezingsprogramma 2021 - 2025 De digitale versie lees je op d66.nl/eennieuwbegin
begeleiding van studenten en voor eigen ontwikkeling, in onderzoek of in een ander carrièrepad
binnen de universiteit.
De realisatie van deze plannen vergt een langere periode dan vier jaar. Het is een zaak van de
lange adem. Maar het is de hoogste tijd om deze weg in te slaan. Met meer vertrouwen in de
leraar, hoge kwaliteit van onderwijs en de beste kansen voor individuele ontwikkeling, brengen wij
het onderwijs weer op de plaats waar het hoort te staan: op een voetstuk in de samenleving.
Een nieuw begin - Laat iedereen vrij, maar niemand vallen.
15 | Verkiezingsprogramma 2021 - 2025 De digitale versie lees je op d66.nl/eennieuwbegin
Een rijke schooldag voor ieder kind
Onderzoek na onderzoek laat zien dat scheidslijnen zich in de samenleving al in het onderwijs
aftekenen. De kansenongelijkheid wordt versterkt na schooltijd: word je voorgelezen, krijg je
hulp bij huiswerk en ga je ook naar sport- of muziekles, of niet? Deze verschillen worden alleen
maar groter. Daarom is het nu tijd voor verandering, zodat we alle kinderen een betere basis
meegeven voor een betere toekomst. We willen dat elk kind en elke jongere van 0 tot 18 jaar
vanaf het eerste begin de ruimte krijgt om zijn of haar talenten te ontdekken en te ontwikkelen.
Gratis kinderopvang als beste start
De kinderopvang wordt een plek waar kinderen zich spelend kunnen ontwikkelen. Zo werken we
aan een kansrijke start en voorkomen we achterstanden.
• Elk kind krijgt recht op vier dagen per week gratis kinderopvang, aansluitend op het
ouderschapsverlof. Dat geeft ouders de vrijheid om naast het opvoeden ook te werken.
De gratis kinderopvang betalen we deels uit het laten vervallen van de kinderopvangtoeslag.
Zo hoeft geld niet ingewikkeld te worden rondgepompt.
• De huidige opvang, voorschoolse educatie en peuterspeelzaal worden samengevoegd tot
één kinderopvang van hoge kwaliteit, waarbij gespecialiseerd personeel al in een heel vroeg
stadium ontwikkelingsachterstanden en -voorsprongen herkent. We werken toe naar gedeelde
locaties van de kinderopvang en de basisschool. Zo worden alle kinderen bereikt, groeien ze
samen op en leren ze van elkaar.
• Bij de kinderopvang staat de ontwikkeling van het kind centraal. Elk kind krijgt spelenderwijs
voorschoolse educatie. Dat betekent dus geen kleutertoetsen maar een stimulerende, taalrijke
omgeving.
• We zorgen voor extra financiering voor kinderen met risico op leerachterstanden,
bijvoorbeeld met extra taalonderwijs, én voor talentvolle kinderen die juist behoefte hebben
aan meer uitdaging.
• De kinderopvang krijgt ruime openingstijden, zodat deze aansluiten op het moderne
gezinsleven.
• Er komt één gezamenlijke inspectie voor onderwijs en opvang, zodat deze aansluit bij de
doorlopende leerlijn van het kind.
Een rijke schooldag
Elke leerling verdient de kans om zijn of haar talenten te ontdekken en gezond op te groeien. Op
een schooldag krijgen leerlingen een dagdeel les van een topleraar. Maar daar houdt het niet op.
Elke leerling krijgt op een rijke schooldag bijvoorbeeld ook sport-, muziek- of theaterles. Dat de
Een nieuw begin - Laat iedereen vrij, maar niemand vallen.
16 | Verkiezingsprogramma 2021 - 2025 De digitale versie lees je op d66.nl/eennieuwbegin
schooldag langer is, geeft ouders meer vrijheid om opvoeding met werk te combineren. En zo
bieden we elke leerling een springplank voor ontwikkeling.
• We bieden elk kind de kans om mee te doen aan sport, cultuur, muziek of het ontdekken
van techniek en natuur. Scholen krijgen middelen om hiervoor vakdocenten in te zetten
en werken nauw samen met plaatselijke verenigingen en bibliotheken. We geven ook elk kind
het recht op een gezonde lunch en fruit. We stimuleren een gezonde leefstijl en daarmee
gezond opgroeien. Alle activiteiten worden zoveel mogelijk op en via de school en de
opvang aangeboden.
• Scholen met meer kansarme leerlingen krijgen een hoger budget. Het geld kunnen zij
gebruiken voor het verkleinen van klassen, het aannemen van ervaren leraren of het
aanbieden van extra taal- of bijles. Zo verbeteren we de kwaliteit op deze scholen en maken
we de scholen aantrekkelijk voor alle leerlingen.
• Leraar en leerlingen gedijen beter in kleinere klassen. Er dient een meerjarenplan te komen om
de (maximale) klassengrootte substantieel te verlagen naar 23 leerlingen per klas.
• Middelbare scholen geven we de ruimte om ook stages, huiswerkbegeleiding en
examentraining tot integraal onderdeel van het programma te kunnen maken.
• Er komt één wet op funderend onderwijs. Die wet zorgt er voor dat de kinderopvang,
basisscholen en middelbare scholen makkelijker kunnen samenwerken. Faciliteiten zoals
gebouwen worden gedeeld.
• Voor leerlingen van Topsport Talentscholen (LOOT) en andere leerlingen met uitzonderlijke
talenten moet flexibel met onderwijstijd- en doelen worden omgegaan.
Onderwijs begint bij de basis
In een samenleving waarin technologische veranderingen razendsnel gaan, kun je niet in één keer
opleiden voor iemands hele toekomst. Maar een leerling hoort op school wél een uitstekende
basis mee te krijgen: taal, rekenen, burgerschap, digitale vaardigheden en sociale vaardigheden
(EQ). Die basis biedt ook ruimte om in te spelen op veranderingen.
• Elke leerling leert goed lezen, schrijven en rekenen. Het is de basis om verder te leren.
Nieuwkomers en laaggeletterden krijgen de kans om in schakelklassen of taalhuizen beter te
worden in taal en rekenen. Zo kunnen ook zij meedoen in de samenleving.
• Om laaggeletterdheid aan te pakken, kiest D66 ervoor om te investeren in schrijf- en
leesvaardigheid van de Nederlandse taal op zowel basis- als middelbare scholen, en het
Een nieuw begin - Laat iedereen vrij, maar niemand vallen.
17 | Verkiezingsprogramma 2021 - 2025 De digitale versie lees je op d66.nl/eennieuwbegin
schoolvak Nederlands aan te passen. De huidige wet- en regelgeving moet zo worden
aangepast dat het bevorderen van de leesvaardigheid belangrijker wordt dan het trainen
voor het examenprogramma.
• In het hele onderwijs leren kinderen over burgerschap, mensenrechten en het belang niet te
discrimineren. Zodat ze, met kennis van ieders rechten en plichten, kunnen deelnemen aan de
samenleving.
• Digitale vaardigheden krijgen een betere invulling in het nieuwe curriculum. Met aandacht
voor kunstmatige intelligentie en kritisch denken over privacy en ethiek. We ondersteunen het
effectiever gebruiken van digitale leermiddelen en –methoden, met extra financiering voor
leerlingen uit kansarme gezinnen. Deze digitale leermiddelen en -methoden zijn ook digitaal
toegankelijk voor leerlingen met een beperking, bijvoorbeeld een visuele beperking of een
motorische beperking.
Elk leerling zijn eigen pad naar een diploma
Leerlingen krijgen nu na groep 8 een stempel opgedrukt. Ze worden in één van de acht
schoolniveaus ingedeeld. Terwijl jongeren op dit moment vaak nog volop in ontwikkeling zijn.
Daarbij verschilt ieder kind en liggen de talenten en kansen van kinderen in verschillende
vakgebieden. We richten het onderwijs niet meer op niveaus, maar op de optimale ontwikkeling
van het kind.
• We stappen af van het selectiemoment op 12 jaar. Toetsen in groep 8 mag alleen als
‘thermometer.’ Het is geen leidraad tot een schooladvies. Door uitstel van selectie krijgt
het onderwijs meer tijd om eventuele achterstanden van leerlingen te compenseren en
laatbloeiers (de ‘stapelaars’) tot hun recht te laten komen.
• We stimuleren brede meerjarige brugklassen en 10-14-scholen. Brede brugklassen voorkomen
te vroege selectie. Categorale scholen voorzien in een behoefte, maar moeten altijd intensief
samenwerken met brede scholen om maatwerk mogelijk te maken.
• Elke leerling krijgt het recht om tot 18 jaar funderend onderwijs te volgen. In het speciaal
onderwijs is dat tot en met 20 jaar. Dat onderwijs is niet op een ‘niveau’ maar in een richting:
praktijkgericht, vakgericht, beroepsgericht of academisch gericht. Tot 14 jaar maken leerlingen
kennis met allerlei vakken. Daarna maken ze per vak de keuze voor een richting.
• We moedigen aan dat sommige vakken juist gezamenlijk worden gegeven. Zo blijven leerlingen
in contact met leerlingen die vooral een andere richting hebben gekozen. We denken daarbij
aan bewegingsonderwijs, maatschappijleer, creatieve vakken en onderdelen van talen.
• We werken toe naar een maatwerkdiploma. Dat is een portfolio van behaalde resultaten in
Een nieuw begin - Laat iedereen vrij, maar niemand vallen.
18 | Verkiezingsprogramma 2021 - 2025 De digitale versie lees je op d66.nl/eennieuwbegin
mogelijk meerdere richtingen. De vakken waar een leerling het minst goed in is, bepaalt niet
meer het niveau van het diploma. Ook hoeven leerlingen niet een heel jaar over te doen als ze
bij één bepaald vak nog niet op het gewenste niveau zitten.
• Er komt een hechtere samenwerking tussen verschillende scholengemeenschappen, zowel
vanuit het regulier als speciaal onderwijs en mbo-instellingen.
Leerroutes vanuit voortgezet (speciaal) onderwijs naar mbo niveau 3 en 4 krijgen meer
aandacht en ondersteuning via een beroepsgerichte leerlijn, die beter aansluit op de
arbeidsmarkt. Mogelijkheden om entreeopleidingen en mbo niveau 2 opleidingen te integreren
binnen de middelbare schoolomgeving kunnen worden verkend, waarbij de behoefte van de
leerling centraal moet staan.
Tijd, ruimte en geld voor inclusief onderwijs
Alle kinderen hebben belang bij onderwijs op maat. Maar passend onderwijs werkt nu niet goed. In
de wirwar van regels zijn we het kind, de ouder en de leraar uit het oog verloren. Voor D66 is het
uitgangspunt dat het systeem in dienst van het kind staat. D66 wil de weg inslaan naar inclusief
onderwijs: elke school en opvang is toegankelijk voor alle kinderen. Niet langer kinderen met of
zonder beperking gescheiden van elkaar laten opgroeien, maar samen spelen en leren.
• Iedereen heeft recht op de toegang tot onderwijs. We zorgen dat dat is vastgelegd in de
wet. Er mogen in de schoolgebouwen geen fysieke belemmeringen zijn voor een leerling
of student om onderwijs te kunnen volgen, maar er mogen ook geen beperkende fysieke
voorwaarden vooraf aan de leerling of student worden gesteld. Scholen worden gestimuleerd
en gefaciliteerd om dit onderwijs te laten aansluiten op de leerbehoeftes en mogelijkheden
van de leerling/student. Daarnaast moeten de middelen voor onderwijs en voor ondersteuning
en zorg in onderwijs worden ontschot, zodat er één grote pot komt waaruit het passend
onderwijs voor elke leerling kan worden vergoed.
• We geven scholen wat ze nodig hebben om ook leerlingen met een beperking goed onderwijs
te geven. Van extra handen in de klas, tot kleinere klassen of ondersteuning van experts.
Daarnaast versoepelen we de toegang tot speciaal onderwijs, door de bureaucratie te
verminderen en een plek in deze onderwijsvorm te garanderen. Wachttijden voor de toegang
tot het speciaal onderwijs zijn onacceptabel.
• Omdat maatwerk om unieke aanpassingen van een schoolgebouw kan vragen, zorgt de
overheid ervoor dat in de regio van de leerling een reguliere school en voor studenten een
reguliere opleiding kan worden gevonden om onderwijs te volgen. Door deze regionale aanpak
zijn de voorzieningen betaalbaar en organiseerbaar. Voor nieuwbouw van onderwijsgebouwen
moet toegankelijkheid worden opgenomen in de regels van het bouwbesluit.
• De leraar is geen zorgverlener. Elke school krijgt daarom een zorgteam. Daarin zit in elk geval
Een nieuw begin - Laat iedereen vrij, maar niemand vallen.
19 | Verkiezingsprogramma 2021 - 2025 De digitale versie lees je op d66.nl/eennieuwbegin
een schoolpedagoog, een schoolverpleegkundige, een schoolpsycholoog en een medewerker
van jeugdhulp. De organisatie van het zorgteam laten we nauw aansluiten bij de gemeentelijke
organisatie van de jeugdzorg. Zo staan ouders en leraren er niet alleen voor en wordt er op tijd
ingegrepen.
• De expertise uit het speciaal onderwijs moet behouden blijven en worden ingezet in het
regulier onderwijs.
• Intensieve samenwerking van speciaal en reguliere scholen kan worden aangegaan met
behoud van eigen brinnummer.
Een nieuw begin - Laat iedereen vrij, maar niemand vallen.
20 | Verkiezingsprogramma 2021 - 2025 De digitale versie lees je op d66.nl/eennieuwbegin
Leraren maken het onderwijs
De dalende kwaliteit van het Nederlandse onderwijs is erg zorgelijk. Er is sprake van grote
verschillen in prestaties tussen scholen en de PISA-scores (schoolprestaties) zakken weg.
Dit is een probleem van de hele samenleving en daar moet zo snel mogelijk iets aan gebeuren.
Omdat de leraar de belangrijkste factor is in de kwaliteit van het onderwijs, maken wij de
leraar tot prioriteit. Zonder de stevige basis van goede en gelukkige leraren slaagt geen enkele
onderwijsambitie.
Leraren lieten de afgelopen jaren duidelijk van zich horen. De werkdruk is te hoog, het salaris
te laag en op veel scholen is het elke dag weer gaten vullen omdat er niet genoeg leraren
zijn. D66 kiest daarom voor het beter belonen van leraren en wil dat de leraar weer de
zelfbewuste eigenaar van zijn of haar eigen beroep wordt in een baan met goede professionele
vooruitzichten. Wij geven de ruimte aan vakleerkrachten, zodat zij zich op hun kerntaak
kunnen richten en ieder kind hoogwaardig onderwijs krijgt.
Leraren beter waarderen en betalen
Leraren en pedagogisch medewerkers verdienen een passend salaris. Nu zijn er niet uit te leggen
verschillen. Bijvoorbeeld de kloof tussen het salaris van een basisschoolleraar en middelbare
schoolleraar. D66 heeft de afgelopen periode al de eerste stap kunnen zetten met een
salarisverhoging van 9,5 procent voor de basisschoolleraren. Daar gaan we mee door.
We moedigen leraren ook aan na te denken over een betere, gezamenlijk cao en meer
carrièremogelijkheden.
• We dichten de salariskloof. We verhogen het salaris van basisschoolleraren naar het niveau
van middelbare schoolleraren.
• Er komt één gezamenlijke cao voor het hele funderend onderwijs. Daar vallen ook de
voorschoolse krachten en het onderwijsondersteunend personeel onder. Daardoor kunnen
scholen en opvang ook gemakkelijker samenwerken.
• Leraren die werken op een school met veel leerlingen met een leerachterstand, verdienen een
hoger salaris. We willen de beste leraren naar deze scholen toe krijgen.
Elke leraar krijgt tijd voor ontwikkeling
Nederlandse leraren geven meer uren les dan leraren in andere landen, maar het komt niet ten
goede aan de kwaliteit. Bovendien blijft er weinig tijd over om bijvoorbeeld samen te werken met
het lerarenteam, lessen voor te bereiden en individuele aandacht te bieden aan leerlingen. Als een
leraar dat wel doet, werkt hij of zij daar onbetaald voor over.
• De lestaak van leraren in het funderend onderwijs gaat op termijn terug naar 20 lesuren per
week (in plaats van 25). Minder lesuren geeft meer ruimte voor ontwikkeling van de leraar en
Een nieuw begin - Laat iedereen vrij, maar niemand vallen.
21 | Verkiezingsprogramma 2021 - 2025 De digitale versie lees je op d66.nl/eennieuwbegin
voorbereiding van lessen. Dat maakt een voltijdbaan in het onderwijs aantrekkelijker. Beter
voorbereide lessen zijn betere lessen en zo profiteren leerlingen hier direct van.
• Startende leraren volgen de eerste twee jaar een traineeship waarbij ze maximaal 16 uur voor
de klas staan in een fulltimebaan. Ook krijgen ze begeleiding van een ervaren leraar.
Leraren gaan over het leraarschap
We geven lerarenteams het vertrouwen om het beroep, het onderwijs en de ontwikkeling
daarvan vorm te geven. En we geven leraren het vertrouwen om als beroepsgroep over de
lerarenopleiding te gaan. Dit geldt ook voor leraren in het mbo. Het vertrouwen gaat gepaard met
verantwoordelijkheid: we verwachten dat de beroepsgroep zich inzet voor verbetering van de
onderwijskwaliteit. We hechten veel waarde aan de horizontale verantwoordingsplicht naar ouders
en raden van toezicht.
• Leraren krijgen minder regels, kleinere klassen en minder lesuren. Daardoor krijgen zij meer
ruimte om het beste onderwijs aan onze leerlingen en studenten te geven.
• We geven leraren meer kansen om, naast leidinggevende of coördinerende functies, ook
onderwijsinhoudelijk door te kunnen groeien met bijbehorende salarisstappen. Leraren krijgen
de leiding om de bevoegdhedenstructuur, de functieomschrijvingen en carrièrepaden op te
stellen.
• Samen opleiden wordt de norm. Samenwerking tussen lerarenopleidingen en scholen zorgt dat
leraren voor een groot deel in de praktijk kunnen worden opgeleid en voorkomt veel uitval van
beginnende docenten.
• De pabo’s en lerarenopleidingen gaan, onder gezag van de beroepsgroep, de opleiding
verbeteren en zorg dragen voor de verdere ontwikkeling van leerkrachten die al voor de klas
staan. De pabo kan ook specialisaties voor het jonge kind krijgen.
• Leraren krijgen een ruimer leerbudget, op voorwaarde dat de beroepsgroep zelf zo goed
mogelijk werk maakt van permanente ontwikkeling. Zowel vakinhoudelijk, qua (digitale)
leermethoden als qua persoonlijke ontwikkeling.
• Voor leraren die zich willen laten bij-, om- of nascholen én voor mensen uit het bedrijfsleven
die zich willen omscholen tot docent is voldoende financiering beschikbaar, bijvoorbeeld
vanuit de lerarenbeurs.
• Voor de omscholing van vakmensen tot mbo-docent kan een ‘pedagogisch didactisch
getuigschrift’ volstaan, maar deze mogelijkheid wordt vaak niet gezien. We pleiten voor het
Een nieuw begin - Laat iedereen vrij, maar niemand vallen.
22 | Verkiezingsprogramma 2021 - 2025 De digitale versie lees je op d66.nl/eennieuwbegin
breder bekendmaken van dit traject en goede samenwerking tussen scholen en bedrijven,
zodat deze optie meer wordt benut.
• De overheid stelt vast welke basisinhoud elk kind in het funderend onderwijs meekrijgt. De
verdere inrichting van het curriculum is aan de sector.
• Het LerarenOntwikkelFonds (LOF) wordt als structureel onderwijsinnovatiefonds ingesteld.
Geld naar de klas
Investeren in beter onderwijs is van groot belang, maar het belangrijkste is dat het geld ook in
de klas terecht komt. Op dit moment is de zeggenschap van de schoolleider, de leraren en ook
ouders beperkt. Zij kunnen te weinig controle uitoefenen op besluiten van schoolbesturen en
hebben daardoor weinig inzicht in wat er werkelijk met het geld gebeurt. D66 wil de zeggenschap
en verantwoordelijkheid teruggeven aan de school, onder toezicht van de ouders.
• Het onderwijsgeld gaat zoveel mogelijk rechtstreeks naar de scholen. Zo wordt de bekostiging
en besteding van onderwijsgeld begrijpelijk en voorspelbaar voor iedereen.
• Scholen mogen in samenspraak met ouders en leerlingen hun eigen onderwijs inrichten.
Daarmee gaan scholen ook over de invulling van vakanties en vrije dagen.
• Met een sterkere vorm van medezeggenschap krijgen ouders directe invloed op het beleid van
de
• school: op de pedagogische aanpak, de omgangsvormen en de invulling van de verrijkte
schooldag. Met een versimpelde bekostiging kan de medezeggenschapsraad écht invloed
uitoefenen.
• De medezeggenschapsraden en raden van toezicht moeten voor financiële expertise en
onderzoek terecht kunnen bij een onderwijsrekenkamer bij de Onderwijsinspectie. Ook moeten
er cursussen beschikbaar zijn om medezeggenschapsraden professioneler te maken.
• De inspectie gaat zich weer richten op de scholen in plaats van de besturen. Hierbij wordt
bekeken of de horizontale verantwoording en het intern toezicht goed werkt. Als basis van
beoordeling gelden de bevindingen van onaangekondigde bezoeken en de toegevoegde
waarde van het onderwijs voor het kind.
• Ouders (en hun kinderen) zijn de belangrijkste belanghebbenden bij goed onderwijs. Ouders
krijgen op dit moment echter te weinig ondersteuning. Daarom komt er extra budget voor
ouderorganisaties die zich richten op ondersteuning van ouders met voorlichting en bij de
versterking van hun positie in de medezeggenschaps- en ouderraden.
Een nieuw begin - Laat iedereen vrij, maar niemand vallen.
23 | Verkiezingsprogramma 2021 - 2025 De digitale versie lees je op d66.nl/eennieuwbegin
• Het komt voor dat schoolbesturen onverklaarbaar hoge reserves opbouwen en aanhouden.
De Inspectie van het Onderwijs gaat dit meenemen in de beoordeling van scholen en krijgt
de bevoegdheid om dwingende aanwijzingen te geven voor het niveau tot waar de reserves
moeten worden afgebouwd. Hetzelfde geldt voor de samenwerkingsverbanden.
Een sterke schoolleider
Het omdraaien van de bekostiging en het verbreden van de schoolfunctie, brengt de schoolleider
terug in positie. Dit vraagt om een sterkere schoolleider.
• Leidinggevenden in het onderwijs zijn hoogopgeleide professionals die een passend salaris
verdienen en de ruimte krijgen om zich te blijven ontwikkelen. Het volgen van specifieke
onderwijsleiderschaps-opleidingen in de betreffende sector is hierbij essentieel.
• De schoolleider draagt bij aan de kwaliteit en de professionalisering van de leraren.
Moderniseer de vrijheid van onderwijs
Bij de vrijheid van onderwijs staat voor ons het recht van burgers om een school te stichten
centraal, níet de levensbeschouwelijke of onderwijskundige grondslag. De keuzevrijheid van
ouders en een volledige publieke financiering van scholen sluiten hierop aan, mits het onderwijs
aan de gestelde kwaliteitseisen voldoet. Met publiek geld gefinancierde scholen moeten alle
leerlingen toelaten die de grondslag van de school respecteren.
• Uit deze vernieuwde vrijheid van onderwijs volgt automatisch de acceptatieplicht: scholen
mogen geen leerlingen weigeren op basis van religie.
• Gemeenten krijgen bevoegdheden bij inschrijving en toelating, om beter te kunnen inspelen
op krimp óf te kunnen ingrijpen bij toenemende segregatie. Zo kunnen ze een eerlijke kans
voor alle kinderen bevorderen in plaats van het recht van de sterkste.
Een nieuw begin - Laat iedereen vrij, maar niemand vallen.
24 | Verkiezingsprogramma 2021 - 2025 De digitale versie lees je op d66.nl/eennieuwbegin
Meer kansen voor alle studenten
Je studententijd is een bepalende fase. Je leert jezelf goed kennen, krijgt een basis mee voor
je werk en je maakt vrienden voor het leven. Sluipenderwijs is echter de selectie aan en na de
poort toegenomen. Doorstroming wordt geblokkeerd. Studenten hebben te maken met een
stapeling aan selectieprocedures en moeten zo snel mogelijk hun studie afmaken. Dit pakt met
name slecht uit voor studenten die als eerste uit hun gezin gaan studeren en/of een biculturele
achtergrond hebben. Wij pleiten voor minder focus op snelheid en standaardroutes en meer
ruimte voor maatwerk en persoonlijke ontwikkeling. Voor alle studenten, van mbo tot hbo tot
universiteit.
Meer kansen en kwaliteit in het onderwijs
Niet elke student ontwikkelt zich op dezelfde manier en in hetzelfde tempo. Onderwijs van goede
kwaliteit is onderwijs dat het beste uit elke student haalt. D66 wil voorkomen dat een gemiste
eerste kans ook meteen de laatste kans was. We bieden studenten meer kansen om succesvol
door te stromen.Zo gaat geen talent verloren.
• We stellen paal en perk aan de wildgroei van toelatingscriteria en selectieprocedures.
Bacheloropleidingen, schakelprogramma's, pre-masters en masteropleidingen mogen
alleen studenten selecteren als er te veel aanmeldingen voor de beschikbare plekken zijn.
Bijvoorbeeld als studentenaantallen onverwacht harder groeien dan de capaciteit toelaat.
De selectiemethoden moeten wetenschappelijk onderbouwd zijn.
• Het bindend studieadvies (BSA) mag alleen gemotiveerd worden ingezet en beperken we tot
maximaal 40 studiepunten (ECTS). Het huidige BSA zonder voorwaarden stopt de ontwikkeling
van studenten vaak te vroeg. Dit raakt met name studenten die als eerste uit hun familie gaan
studeren. De oplossing is dan meer begeleiding in plaats van stoppen met de studie. We staan
open voor alternatieven waarbij een advies geen verkapt verbod is, maar zowel de mogelijke
ontwikkeling als de doorstroming worden bevorderd.
• We stimuleren instellingen om overstappen tussen vo, pro/vso, mbo, hbo en wo makkelijker te
maken. Schakeltrajecten maken we onderdeel van de normale financiering. Daarnaast worden
er passende en effectieve leerroutes ingericht tussen vo(pro/vso)-mbo en bijvoorbeeld hbombo. Dit door het verlenen van vrijstellingen voor bijvoorbeeld havo- of hbo-studenten bij
een mbo-opleiding. De student en leerroute staan centraal en financiën volgen. Hiervoor is
ontschotting tussen de leerdomeinen noodzakelijk.
• We versterken de positie van de mbo-student. Er komen gelijke kansen op
studentenhuisvesting, gelijke aanspraak op studentenkortingen en -voordelen, gelijke toegang
tot sport en cultuur en gelijke stagevergoedingen voor mbo- en hbo-studenten in de publieke
sector. Daarnaast verlagen we voor kwetsbare studenten de drempel naar het mbo door
kosten, zoals de aanschaf van boeken en een laptop, deels te ondersteunen.
Een nieuw begin - Laat iedereen vrij, maar niemand vallen.
25 | Verkiezingsprogramma 2021 - 2025 De digitale versie lees je op d66.nl/eennieuwbegin
• We omarmen digitaal onderwijs als nuttige aanvulling op onderwijs op de campus. We zetten
in op de ontwikkeling van nationale standaarden en platforms. Zo hoeven docenten niet zelf
opnieuw het wiel uit te vinden. Ook is het belangrijk dat docenten de software en apparatuur
krijgen om digitaal onderwijs te geven en dat er geld beschikbaar komt om ondersteuning te
verbeteren. We vragen onderwijsinstellingen om privacy goed te verankeren door bijvoorbeeld
met opensource-software te werken.
• Het krijgen van of de zorg voor kinderen mag de onderwijskansen niet in de weg staan. We
pleiten daarom voor landelijke regels voor zwangerschap in alle onderwijsvormen. Zo worden
niet alleen mbo’ers, maar ook studenten in het hbo, wo en andere langdurige onderwijsvormen
in staat gesteld om te kunnen en blijven studeren.
Uitbreiding van de studiebeurs
D66 kiest voor een nieuwe studiebeurs. Uit de evaluatie blijkt dat het leenstelsel niet voor alle
studenten even goed werkt. Die knelpunten pakken we aan. Daardoor kunnen we fors blijven
investeren in de kwaliteit van het onderwijs en laten we niemand vallen.
• Studenten ontvangen net als andere volwassenen de verzilverbare belastingkorting in
plaats van toeslagen. Als studenten niet voldoende verdienen, krijgen ze de belastingkorting
uitbetaald. Voor de meeste studenten betekent dat een beurs van € 300 per maand.
• Ouders met een middeninkomen kunnen niet altijd bijdragen wat van hen verwacht wordt.
Daarom maken we de studiebeurs voor meer studenten beschikbaar. Voortaan hebben
alle studenten van wie de ouders tot € 70.000 per jaar verdienen recht op een studiebeurs
van maximaal € 400 euro. Hierdoor zou ongeveer zes van de tien studenten de nieuwe
studiebeurs gaan ontvangen.
• Trapsgewijs zullen we de studiefinanciering, bijstand en AOW door een verzilverbare
heffingskorting vervangen. De eerste stap hierin is een verzilverbare heffingskorting voor alle
studenten, die vóór 2030 zal worden ingevoerd. Deze compenseert minimaal de aanvullende
beurs en de weggevallen toeslagen. In plaats van allerlei verschillende beurzen, kredieten,
toeslagen en aftrekposten met ingewikkelde voorwaarden krijgt de student één bedrag op z’n
rekening gestort.
• We geven studenten meer flexibiliteit en een reëler beeld van de studielening. Voortaan bekijkt
DUO na elk jaar hoeveel studiepunten de student heeft gehaald en zet de studiebeurs en het
OV- reisrecht om in een gift. We versoepelen de huidige prestatie-eisen aan de studiebeurs.
• Studenten blijven recht houden op de OV-studentenkaart.
Een nieuw begin - Laat iedereen vrij, maar niemand vallen.
26 | Verkiezingsprogramma 2021 - 2025 De digitale versie lees je op d66.nl/eennieuwbegin
• We verlagen de financiële drempels voor studenten uit het Caribisch deel van het Koninkrijk
om in Nederland te kunnen studeren.
• D66 verdubbelt het bedrag van de studievoucher voor studenten en geeft hen de mogelijkheid
deze te verzilveren om de studieschuld te verlagen.
Studenten ontwikkelen zich breed
Sommige studenten zoeken naar uitdagingen buiten de collegebanken. Ze doen vrijwilligerswerk,
starten een onderneming of worden actief bij een vereniging. Of ze kiezen voor verdieping en
volgen een extra vak, een tweede studie of studeren een semester in het buitenland. We willen
dat elk talent zich kan ontplooien en ontwikkelen.
• We stellen dat voltijd studeren de norm blijft, maar maken aanvullend flexstuderen in de wet
voor alle voltijdstudenten na het eerste studiejaar mogelijk. Studenten maken afspraken met
de opleiding over welke vakken ze het volgende jaar volgen. Alleen voor die vakken betalen ze.
• Iedereen krijgt de kans om een tweede studie tegen het wettelijk, lage collegegeldtarief te
volgen.
• Niet elke opleiding trekt volle klassen. Toch koesteren we ook kleine en unieke opleidingen.
Denk bijvoorbeeld aan bijzondere ambachten of unieke taal- en cultuurstudies. Om deze
expertise in de toekomst te houden willen we dat er aparte afspraken kunnen bestaan om
deze opleidingen te behouden.
• We zetten in op studenten(sport)verenigingen die voor alle studenten uit de stad toegankelijk
zijn. Obstakels die verenigingen ervaren bij het toelaten van diverse groepen studenten, zoals
het gebrek aan financiering voor mbo-studenten of kunstacademiestudenten, halen we weg.
De vruchten van een internationale ervaring
Studenten leren door internationale contacten meer over de ander en zichzelf. Internationale
studenten versterken de kenniseconomie. We kiezen volmondig voor internationalisering, op
voorwaarde dat het kwaliteit toevoegt en niet alleen een middel is om de onderwijsfinanciering op
te krikken.
• We geven elke student – ongeacht richting of niveau – de mogelijkheid om minimaal één
stage of semester in het buitenland te volgen. Bijvoorbeeld door het verbeteren van de
toegang tot het Europese uitwisselingsprogramma Erasmus+ en de mogelijkheid om
aanvullend te lenen, om de extra kosten van een studie of stage in het buitenland deels te
dekken. We enthousiasmeren studenten die daar nu weinig gebruik van maken, waaronder
mbo'ers en kwetsbare leerlingen. Via bi- of multilaterale afspraken zorgen we ervoor dat het
arbeidsrechtelijk kader internationale stages niet in de weg staat.
Een nieuw begin - Laat iedereen vrij, maar niemand vallen.
27 | Verkiezingsprogramma 2021 - 2025 De digitale versie lees je op d66.nl/eennieuwbegin
• We maken het makkelijker voor mbo’s, hogescholen en universiteiten om internationaal nauw
samen te werken. Een opleiding zou tegelijkertijd op meerdere plekken op de wereld gegeven
moeten kunnen worden. Een student krijgt dan van meerdere instellingen tegelijkertijd een
diploma.
• Engels mag de voertaal van een opleiding in Nederland zijn. We stellen als voorwaarde dat
Engelstalig onderwijs van meerwaarde is. Financiële prikkels om op Engelstalig onderwijs
over te stappen worden zo veel mogelijk uit de bekostiging van het onderwijs gehaald.
Engelstalige opleidingen hebben de verantwoordelijkheid om internationale studenten wegwijs
in Nederland te maken.
• Onderwijsinstellingen stellen samen met de gemeente een streefgetal voor het maximum
aantal internationale studenten vast, gebaseerd op de capaciteit aan huisvesting en
voorzieningen. De instellingen worden geacht internationaal promotiebeleid te voeren dat
hierbij past. Zij hebben ook een plicht om internationale studenten gratis te helpen bij het
vinden van een studentenkamer.
De beste controle op goed onderwijs zijn studenten en docenten
Goed onderwijs komt tot stand als degenen meebeslissen die er dag in dag uit mee te maken
hebben. D66 wil een open cultuur en échte invloed van studenten en docenten op hún
onderwijs. D66 wil bij het mbo, de hogescholen en universiteiten, de opleidingscommissies en
studentenraden versterken en rechten en plichten voor deze raden uitbreiden. Meer aandacht
voor scholing, goede faciliteiten en vol- doende beschikbare uren is hiervoor onmisbaar.
Medezeggenschap moet zowel centraal als decentraal sterk zijn.
• Het budget dat bij de invoering van het leenstelsel is toegevoegd aan de verbetering van de
kwaliteit van onderwijs blijft structureel behouden voor het hoger onderwijs. D66 neemt zich
voor ook toekomstige investeringen bij de onderwijsinstellingen structureel te maken. Daarbij
geven we vertrouwen aan studenten, docenten en onderwijsbestuurders om gezamenlijk het
budget in te zetten. We verzetten ons tegen prestatieafspraken met boetes.
• Medezeggenschappers van opleidingscommissie tot centrale (studenten)raad horen goede
ondersteuning, faciliteiten en tijd te krijgen. We pleiten daarom voor een landelijk kader
voor de ondersteuning. In dat kader wordt tenminste een hoger minimumaantal uren voor
alle medezeggenschapslagen, een minimumbudget voor scholing en een minimumbedrag
om studievertraging te compenseren vastgelegd. Ook worden onderwijsinstellingen geacht
de medezeggenschap te informeren over deze faciliteiten. Zo weten studenten op mboinstellingen, hogescholen en universiteiten waar zij tenminste op mogen rekenen.
• Studenten en docenten gaan op opleidingsniveau meebeslissen over de inhoud van de
studiekeuzecheck van de opleiding.
Een nieuw begin - Laat iedereen vrij, maar niemand vallen.
28 | Verkiezingsprogramma 2021 - 2025 De digitale versie lees je op d66.nl/eennieuwbegin
• Wij zorgen ervoor dat Raden van Toezicht meer binding hebben met onderwijs en/of
onderzoek. Minstens de helft van de leden wordt daarom geselecteerd uit het veld. Aan
universiteiten telt de Raad van Toezicht dus vooral academici, aan het mbo vooral betrokkenen
bij mbo-onderwijs. Ook wordt er aan elke Raad van Toezicht een student toegevoegd,
waardoor de studentenstem bij cruciale (financiële) overwegingen niet verloren gaat.
• We zorgen voor een veilige leer- en werkomgeving door te investeren in studentbegeleiders
en vertrouwenspersonen.
Een nieuw begin - Laat iedereen vrij, maar niemand vallen.
29 | Verkiezingsprogramma 2021 - 2025 De digitale versie lees je op d66.nl/eennieuwbegin
We investeren weer in wetenschap
Wetenschap vergroot de kennis van onszelf en de wereld om ons heen. Het staat aan de basis
van een bloeiende, creatieve en nieuwsgierige samenleving. Je kunt vooraf niet voorspellen
welke ideeën, inzichten of nieuwe technieken uit de wetenschap komen. Toch is het een
onmiskenbare pijler van de kenniseconomie. Maar wetenschap is meer en meer een race
geworden om schaars onderzoeksgeld, waardoor veel wetenschappers keihard werken aan
onderzoeksvoorstellen en uiteindelijk toch misgrijpen. Dat is een verspilling van talent en gaat
ook ten koste van de onderwijstaak van universiteiten. D66 wil fors investeren in wetenschap
en wetenschappers, met ruimte voor verschillende achtergronden en perspectieven, en in een
veilige werkomgeving waar iedereen tot zijn of haar recht komt. Dat draagt bij aan het geluk,
het welzijn en de welvaart van de toekomst.
We verhogen het wetenschapsbudget
Nederlandse onderzoekers zijn overvraagd. De studentenaantallen op de universiteiten en
hogescholen zijn enorm gegroeid. En de samenwerking van onderzoekers met maatschappelijke
organisaties en bedrijven is steeds intensiever. Ondertussen is het onderzoeksbudget maar
beperkt meegegroeid. We willen daarom fors investeren in wetenschap en meer rust en
continuïteit creёren voor universitaire wetenschappers.
• We verhogen het vaste budget voor onderzoek. Zo werken we toe naar de Lissabondoelstelling om 3 procent van ons nationaal inkomen aan onderzoek en innovatie te besteden.
• Een fors deel van de budgetverhoging gaat direct naar universiteiten, hogescholen en
onderzoeksinstellingen. Zij kunnen zo meer ruimte voor excellent onderzoek creëren.
Samen met instellingen maken we plannen om te voorkomen dat dit leidt tot extra druk
op het subsidiesysteem.
• We geven meer zekerheid aan universiteiten en hogescholen over hun budget. Een kleine
verandering in studentenaantallen leidt op dit moment tot te grote schokken voor het
beschikbare onderzoeksgeld.
• We stimuleren bedrijven en maatschappelijke organisaties om meer te investeren in onderzoek
en innovatie (zie: “wij maken werk van missiegedreven innovatie”).
Speel de wetenschappen niet tegen elkaar uit
Als de politiek over de wetenschap spreekt, zien we haar soms van de slechtste kant. Opleidingen
worden weggezet als ‘pretstudies.’ Onderzoeksrichtingen als een ‘hobby.’ En de betrouwbaarheid
van onderzoekers wordt in twijfel getrokken. Elke onderzoeksrichting is van waarde. We staan pal
voor alle disciplines en vormen van onderzoek.
• We stoppen het zinloze aanvraagcircus. Onderzoeksprogramma’s en NWO-beursaanvragen
Een nieuw begin - Laat iedereen vrij, maar niemand vallen.
30 | Verkiezingsprogramma 2021 - 2025 De digitale versie lees je op d66.nl/eennieuwbegin
waarbij onderzoekers concurreren zijn niet per se slecht, maar verhogen onderzoeks- en
publicatiedruk zodanig dat kwantiteit soms boven kwaliteit gaat. Bovendien liggen de
slagingspercentages zo laag dat meedoen zinloos voelt. Daarom zorgen we voor meer directe
financiering, maar verhogen we ook het budget van deze programma’s en stimuleren we
versimpelde, efficiëntere aanvraagprocedures.
• We stimuleren samenwerking tussen opleidingen en onderzoekersgroepen. Sectorplannen die
hieraan bijdragen krijgen een vaste plek in de financiering.
• Een deel van het onderzoeksgeld wordt geoormerkt voor (ongebonden) fundamenteel
onderzoek.
• De overheveling van financiering van de medische wetenschap, geesteswetenschappen en
sociale wetenschappen naar bètatechniek wordt voor de eerste drie wetenschapsvelden
volledig gecompenseerd. In coronatijd is weer bewezen dat Nederland een essentiële rol
speelt als innovatief land voor medische wetenschap. De geestes- en sociale wetenschappen
krijgen bovendien slechts 10 procent van het onderzoeksbudget, terwijl zij meer dan de helft
van het aantal studenten opleiden.
• Hogescholen krijgen een volwaardig budget voor toegepast onderzoek. We stimuleren
professionele doctoraten waarbij onderzoek gedaan wordt dat direct toepasbaar is in de
praktijk.
Herstel de relatie onderwijs en onderzoek
Docenten die onderzoek doen, kunnen studenten de meest recente kennis meegeven. Door zelf
te onderzoeken, kunnen studenten probleemoplossend te werk gaan. Toch blijft de waardering
voor het docentschap op de universiteit achter. Voor D66 gaan onderwijs en onderzoek hand
in hand. Daarom herstellen we de relatie tussen onderwijs en onderzoek. Dat geldt ook voor de
financiёle behandeling: docenten werken nu te vaak onbetaald over voor hun onderwijstaak.
• We maken meerdere carrièrepaden in het hoger onderwijs mogelijk. We maken het
bijvoorbeeld voor uitstekende docenten op universiteiten ook mogelijk om als docent
promotie te maken en (onderwijs-)gerelateerd onderzoek te doen. Aan universiteiten worden
loopbaanpaden naar onderwijsgerichte hoogleraarschappen uitgestippeld.
• We zijn tegen het behandelen van promovendi als studenten. Promovendi doen onderzoek
en geven vaak onderwijs. Ze verdienen daarom de rechten en zekerheden van het
werknemerschap. Ook verdienen jonge onderzoekers (postdocs) meer baanzekerheid
wanneer zij na hun promotie aan de universiteit blijven werken. We roepen universiteiten op
om jonge onderzoekers langere contracten te bieden en eerder een vast contract aan te
Een nieuw begin - Laat iedereen vrij, maar niemand vallen.
31 | Verkiezingsprogramma 2021 - 2025 De digitale versie lees je op d66.nl/eennieuwbegin
bieden. Daarom geven wij universiteiten meer zekerheid over hun budget vanuit de hogere
uitgaven voor wetenschap.
• We verwachten dat universitair (hoofd)docenten en hoogleraren minimaal de helft van hun
tijd aan onderzoek kunnen besteden. Meer docenten op zowel hogescholen als universiteiten
krijgen een onderzoeksaanstelling van minimaal één dag per week. We stimuleren dat zowel
hoogleraren als lectoren minimaal één dag per week doceren. Hiermee bevorderen we dat
onderwijs en onderzoek verweven zijn.
• Ook tijdelijke docenten en promovendi krijgen de kans hun onderwijsvaardigheden te
ontwikkelen. Docenten moeten voldoende begeleidingstijd krijgen per student.
• Hogescholen en universiteiten mogen experimenteren met een meer flexibelere opzet van
het studiejaar. Op een manier die past bij de onderwijsvisie, bijvoorbeeld met een kortere
zomervakantie en langere kerstvakantie. Zo kunnen zij de druk op student én docent verlagen.
Open wetenschap, zichtbaar en waardevol in de samenleving
De coronacrisis laat zien hoe belangrijk open wetenschap is. Wetenschappers werken wereldwijd
samen en delen kennis zonder betaalmuren. Mede daardoor weten ze in een korte tijd
reuzestappen te maken. Of het nu gaat om onderzoek naar klimaatverandering of naar de kwaliteit
van de zorg, we hebben er allemaal baat bij dat kennis vrij gedeeld wordt en niet gehinderd wordt
door commerciële, kortetermijnbelangen. Wij maken van open wetenschap daarom ‘het nieuwe
normaal.’
• We pleiten voor vrije toegang tot onderzoeksartikelen voor al het publiek gefinancierde
onderzoek. We sluiten ons daarom aan bij het internationale samenwerkingsverband cOAlition
S. Hierbij hanteren we het principe “open als het kan, gesloten als het moet”.
• We geven onderzoekers het recht om onderzoeksdata openbaar te maken. Data zijn vaak de
grondstof voor algoritmes. Door grote hoeveelheden data te combineren kunnen we sneller
wetenschappelijke doorbraken bereiken. We voorkomen dat data achter een betaalmuur
verdwijnen.
• Veel onderzoeksprogramma’s stellen als voorwaarde dat onderzoekers samenwerken met
private partijen. We kijken kritisch waar een bijdrage van private partijen echt wenselijk is.
• Wetenschappers krijgen meer hulp van kennisbenuttingscentra (KTO’s) om te zorgen dat hun
onderzoek meer impact heeft in de maatschappij.
Een nieuw begin - Laat iedereen vrij, maar niemand vallen.
32 | Verkiezingsprogramma 2021 - 2025 De digitale versie lees je op d66.nl/eennieuwbegin
Leren om de toekomst aan te kunnen
Onze arbeidsmarkt verandert continu, met name door de mogelijkheden van nieuwe
technologieën en door vraagstukken als klimaatverandering, uitputting van de aarde en
de transitie naar een circulaire en duurzame economie en samenleving. Robotisering en
automatisering zijn niet te stoppen. Hierdoor zullen banen verdwijnen, maar er zal ook nieuw
soort werk ontstaan. Daarom moeten we vol inzetten op onderwijs waarmee we mensen klaar
maken voor de toekomst. Dat vraagt een goede aansluiting tussen onderwijs en arbeidsmarkt,
maar ook méér onderwijs op de arbeidsmarkt. Ook de veranderende leeftijdsopbouw van
de beroepsbevolking, de toenemende flexibilisering van loopbanen en arbeidsvraag vragen
om betere mogelijkheden voor en verdere stimulering van loopbaanontwikkeling en om - en
bijscholing, zodat duurzame inzet van (ook oudere) werknemers mogelijk wordt. We hebben
daar de afgelopen jaren stappen in gezet, maar er is nog veel te doen. Vooral mensen met een
praktische opleiding hebben te weinig financiële middelen, mogelijkheden en tijd om bij te
leren tijdens hun werkzame leven. Ook de coronacrisis draagt bij aan de noodzaak tot snelle
omscholing. Dit moet aantrekkelijker en toegankelijker worden.
Mbo in de lift
Nederland heeft een prachtig en sterk beroepsonderwijs. Het mbo zorgt ervoor dat onze meer
dan noodzakelijke vakmensen goed worden opgeleid. De coronacrisis heeft laten zien dat onze
samenleving steunt en draait op onze vakmensen. Of dit nu in de zorg, kinderopvang, ict of
techniek is. Daarom moeten we ons beroepsonderwijs verstevigen en zo de kansen, waardering
en talenten van mbo-studenten verder tot hun recht laten komen.
• We willen een einde maken aan rendementsprikkels in het mbo. Geen bekostiging meer
op basis van behaalde diploma’s, maar op basis van het hoogst haalbare niveau. We willen
scholen ruimte geven om maatwerk te bieden, zodat scholen de mogelijkheid krijgen om alles
in het werk te zetten om tot een studiesucces te komen. Een bindend studieadvies is hierbij
niet passend en wordt afgeschaft.
• Er komt maatwerk binnen de startkwalificatie. De huidige eisen van de startkwalificatie sluiten
een deel van de mbo-2-studenten uit, vooral vanwege de generieke taal- en rekeneisen. Het
risico is dat jongeren zonder diploma de opleiding verlaten en daardoor minder kansen hebben
op de arbeidsmarkt en in de maatschappij. Om dit te veranderen wordt maatwerk mogelijk in
combinatie met leermogelijkheden na het diploma.
• De schoolkosten voor minderjarige mbo-studenten worden geschrapt.
• Er komt een regionaal afgestemd en dekkend aanbod van vmbo-mbo-trajecten. Voor sommige
jongeren is de overstap van kleinschalig onderwijs naar een grote mbo-instelling een overgang
die ze niet meteen kunnen maken. Voor deze jongeren moet er een aanbod zijn waarbij ze op
één school zowel een vmbo als een mbo entree of niveau 2 diploma halen.
Een nieuw begin - Laat iedereen vrij, maar niemand vallen.
33 | Verkiezingsprogramma 2021 - 2025 De digitale versie lees je op d66.nl/eennieuwbegin
• D66 wil iedere student een eerlijke kans op een opleiding geven. Onderwijsinstellingen moeten
de ruimte krijgen om via maatwerk flexibel voortgang te bereiken met studenten. Alleen zo kan
het mbo inclusief worden en krijgen alle studenten een kans.
• Op het mbo moeten alle vakken worden gegeven door een gekwalificeerde docent. De
weg naar kwalificatie staat open voor zij-instromers en hybride docenten. Ook voor het vak
burgerschap wordt op het mbo een bevoegdheid een vereiste. Dat kan zijn een bevoegdheid
voor maatschappijleer, geschiedenis, of omgangskunde. Voor docenten die al burgerschap
geven en dat willen blijven doen, wordt een versneld maatwerktraject mogelijk om de
bevoegdheid te halen.
• De samenwerking tussen mbo-instellingen en het voortgezet onderwijs en hbo wordt
versterkt. Door een nauwere samenwerking wordt de overstap voor studenten ook
gemakkelijker.
• We bevrijden het mbo van de doorgeslagen bureaucratisering. De urennorm wordt losgelaten
en in overleg met de sector worden regels geruimd. Hierin staat de autonomie van de
school(leider) voorop om binnen duidelijke kwaliteitseisen en in het belang van de studenten
te kunnen handelen.
Beroepsonderwijs midden in de samenleving
Bedrijven, scholen, onderzoeksinstellingen en overheid zijn samen verantwoordelijk voor de
juiste aansluiting tussen onderwijs en arbeidsmarkt. Wie van een beroepsopleiding komt,
moet een fatsoenlijke kans hebben op werk. Beroepsgericht onderwijs zal moeten inspelen
op de veranderende samenstelling van de beroepsbevolking en moet zich ook richten op
bekwaamheden en persoonlijke ontwikkeling, om op een veranderende arbeidsmarkt een flexibel
carrièrepatroon te kunnen volgen. Andersom moeten werknemers gemakkelijk kunnen bijleren,
zodat hun kennis en vaardigheden blijven aansluiten op de snel veranderende (technologische)
eisen op de werkvloer.
• We stimuleren regionale samenwerking tussen mbo-instellingen en bedrijven om
demografische krimp op te vangen, tekorten op de arbeidsmarkt op te lossen en studenten
een duurzaam arbeidsperspectief te geven.Met keuzedelen en (deel)certificaten kunnen
een hoop tekorten worden opgelost, op voorwaarde dat financieringsmogelijkheden hiertoe
bekend zijn.
• Opleidingen, bedrijven en overheid werken samen aan voldoende stageplaatsen en bblplekken (leerwerkplekken), met goede praktijkbegeleiders.
• Er moet een einde komen aan stagediscriminatie. Instellingen dragen zorg voor de eerste
stageplaatsen. Hierdoor is er een positieve eerste kennismaking met de arbeidsmarkt, komen
Een nieuw begin - Laat iedereen vrij, maar niemand vallen.
34 | Verkiezingsprogramma 2021 - 2025 De digitale versie lees je op d66.nl/eennieuwbegin
studenten buiten hun netwerk en ontstaan er nieuwe contacten.
• Het beroepsonderwijs moet toegankelijk zijn voor permanente educatie. Daarom is het goed
als instellingen contact onderhouden met afgestudeerden.
• Mbo- en bbo-instellingen, agrarische scholen en vakscholen worden brede voorzieningen voor
al het onderwijs dat zich richt op beroep, educatie en levenlangleren. Dit vergt flexibiliteit in
onderwijstijden, moduleonderwijs en online leren.
• Gemeenten en provincies gaan meer leerwerktrajecten stimuleren met onderwijsinstellingen
en bedrijven, zorginstellingen en andere relevante organisaties.
• In sommige gevallen zijn particulier gefinancierde onderwijs- en arbeidsmarktinitiatieven nodig
om tekorten op de arbeidsmarkt op te vangen. In dat geval ondersteunen we deze initiatieven
om op een goed haalbare manier onderdeel te worden van het publieke onderwijsstelsel.
• We versterken het imago van vakopleidingen, zodat meer jongeren bewust kiezen voor een
vak.
• We maken een einde aan de ongelijkheid in de uitkering van kindertoeslag aan ouders van
kinderen van 16 jaar en ouder. Ouders van jongeren die vanaf hun zestiende in het kader van
een vakopleiding gaan werken, behouden de kindertoeslag.
• Studenten worden hard geraakt door de Corona epidemie. Zij krijgen onder andere te maken
met minder contacturen, beperkte stagemogelijkheden en verminderde internationale
kansen. Er zijn beperkte mogelijkheden voor herstel of reparatie binnen de beperkingen van
studiejaren en budgetten. Wanneer de corona crisis voorbij is wil D66 dat getroffen studenten
de mogelijkheid in regels en budgetten krijgen om de verloren tijd en kansen in te halen.
Een persoonlijk ontwikkelbudget voor iedereen
Een nieuwe (deel-)opleiding op latere leeftijd volgen, zou net zo normaal moeten zijn als naar
school gaan wanneer je jong bent. Hoe sneller de wereld verandert, hoe noodzakelijker het is om
mensen de kans te geven zich daarop voor te bereiden.
• Tijdens de vorige (economische) crisis hebben werkgevers te weinig geïnvesteerd in hun
mensen, waardoor er aanzienlijke arbeidstekorten waren na de crisis. Van werkgevers mogen
we verwachten dat zij investeren in duurzame inzetbaarheid en begeleiding naar ander werk.
• We breiden de tegemoetkoming van deeltijdonderwijs, het levenlangleren-krediet en de
mogelijkheden voor ontwikkeladviezen uit.
Een nieuw begin - Laat iedereen vrij, maar niemand vallen.
35 | Verkiezingsprogramma 2021 - 2025 De digitale versie lees je op d66.nl/eennieuwbegin
• D66 vindt het slim en rechtvaardig om te zorgen dat elk kind kan rekenen op een stevige
basisinvestering in de eigen toekomst. Daarom willen wij verkennen hoe elk kind op de
leeftijd van 16 jaar een ontwikkelingsbudget krijgt, te gebruiken voor onderwijs en in kansen
op ontplooiing. Wanneer een kind een universitaire studie volgt blijft er nog een deel over.
Andere kinderen stoppen eerder met school en starten eerder met werken. Voor hen blijft
een groter deel van hun budget beschikbaar voor latere investeringen in erkende opleiding en
ontplooiing. De mogelijkheid bestaat om het budget uit te breiden met private aanvullingen.
• Het zogenaamde STAP-budget is een belangrijk instrument voor omscholing. Dit zijn eigen
middelen waarmee je je uit vrije keuze en buiten je werkgever kunt omscholen naar een ander
beroep. In deze omscholing komt expliciet ruimte voor digitale vaardigheden. Er komt meer
publiek aanbod via de mbo-instellingen, hbo-instellingen, agrarische scholen en vakscholen.
We nemen de maximum leeftijd voor het aangaan van een studielening weg. Iedereen mag in
het werkende leven drie jaar extra gebruik maken van de studielening.
• Hoewel het individu verantwoordelijk is voor zijn eigen ontwikkeling, heeft de overheid hierin
wel een faciliterende rol. De overheid moet zorgen voor een overzichtelijk en gestroomlijnd
aanbod aan voorzieningen en regelingen met betrekking tot een leven lang ontwikkelen.
Daarnaast moet de overheid met name bij praktische banen zorgen voor bewustwording van
de noodzaak van een leven lang ontwikkelen.
Een nieuw begin - Laat iedereen vrij, maar niemand vallen.
36 | Verkiezingsprogramma 2021 - 2025 De digitale versie lees je op d66.nl/eennieuwbegin
Kunst en cultuur zijn het fundament van onze beschaving. Kunst wordt gemaakt uit innerlijke
noodzaak, uit urgentie. Kunst en cultuur zijn bovendien de aanjager voor individuele en
maatschappelijke ontwikkeling. Iedereen zou daarom moeten kunnen genieten van een breed
aanbod van kunst en cultuur, van opera tot urban en van festivals tot kamermuziek. Makers van
kunst en cultuur verdienen een betere maatschappelijke positie en meer waardering. Zéker nu
de coronacrisis de sector extra kwetsbaar heeft gemaakt. D66 staat voor een herwaardering
van de kunst- en cultuursector waarbij de gehele sector wordt betrokken.
Het is het waard te investeren in kunst en cultuur
De Nederlandse kunst- en cultuursector is van hoog niveau. Nederlandse kunst, cultuur
en erfgoed is wereldwijd bekend. Daarnaast zetten we ons in om de sector stabiel en
toekomstbestendig te maken. Dit doen we door de wankele financiële basis van de sector te
versterken.
• We investeren in de kunst- en cultuursector. Rijkssubsidies worden verruimd voor alle
organisaties. Ook lokale overheden krijgen voldoende geld voor hun cultuurbeleid.
• In landelijke culturele fondsen komt meer ruimte voor individuele kunstenaars en kleine
collectieven. Fondsen werken als aanjagers voor vernieuwende genres, experimenten en
talentontwikkeling.
• Het systeem van subsidies is te ingewikkeld. Samen met de sector willen we dit eenvoudiger
maken en gebaseerd op vertrouwen. Hierbij kijken we ook naar de huidige eisen, zoals
reisverplichtingen van instellingen, en verlenging van de subsidieperiode.
• Met een overheidscampagne vergroten we de kennis over de culturele sector, het geefklimaat
en fiscale maatregelen die de kunst en cultuursector stimuleren.
• Er wordt een investeringsverplichting ingesteld voor de Nederlandse film en series, zodat
de opbrengsten gebruikt kunnen worden om weer nieuwe content te kunnen maken. De
verplichting geldt voor aanbieders die verdienen aan audiovisuele content (bioscopen,
videodiensten die per afgenomen productie afrekenen) en exploitanten die gewoonlijk al in
content investeren (omroepen, videodiensten op abonnementsbasis).
• Moderne (pop- en urban)muziek wordt een eigen discipline in de Culturele Basisinfrastructuur.
Op deze manier ontstaat een betere balans tussen klassieke en moderne muziekgenres.
• Bij de bouw van een publieke instelling wordt 1% uitgegeven aan kunst.
Kunst en cultuur als fundament
van onze beschaving
Een nieuw begin - Laat iedereen vrij, maar niemand vallen.
37 | Verkiezingsprogramma 2021 - 2025 De digitale versie lees je op d66.nl/eennieuwbegin
• We versterken Dutch Culture en culturele attachés op de Nederlandse ambassades.
Zo promoten we Nederlandse kunst en cultuur in het buitenland.
Een sterke positie voor kunstenaars, culturele instellingen en ondernemers
De coronacrisis laat ook de kwetsbaarheid van de kunst- en cultuursector zien. De financiële
situatie van de sector is broos en kunstenaars verdienen vaak maar weinig geld. Kunstenaars in de
vrije sector zijn te weinig in beeld. Het ondernemerschap van gesubsidieerde culturele instellingen
wordt te weinig gezien. Dat moet anders. Niet alleen investeren we meer, ook wil D66 met betere
randvoorwaarden de sector financieel sterker maken. We willen eerlijkere beloning door te zorgen
dat meer geld bij de makers zelf terechtkomt.
• De positie van zelfstandigen wordt verbeterd. Zie het hoofdstuk “Voor een radicale
verandering van werk en inkomen”.
• Werken onder eerlijke omstandigheden en tegen een redelijke vergoeding moet normaal
worden. We geven de Fair Practice Code meer prioriteit, bijvoorbeeld bij subsidieaanvragen.
We maken hier ook extra financiële middelen voor vrij, zodat de implementatie niet ten koste
gaat van het aanbod. Zo werken we ook aan professionalisering van de sector.
• Voor alle culturele instellingen wordt het makkelijker om te lenen bij banken. De overheid kan
hiervoor garant staan.
• We behouden het lage btw-tarief voor kunst en cultuur.
• We behouden de geefwet, als onderdeel van de giftenaftrek. Hiermee is het aantrekkelijk om
kunst te doneren of sponsoren. We gaan de huidige bureaucratie die doneren moeilijk maakt
tegen. Het stelsel van giftenaftrek zullen we waar mogelijk verbeteren, zodat donaties van
burgers en bedrijven aftrekbaar blijven.
• We willen dat de culturele (vrije) sector een formele relatie krijgt met het ministerie van
Economische Zaken, naast de relatie met het ministerie van OC&W.
Kunst en cultuur voor iedereen
Kunst en cultuur zijn van en voor iedereen. D66 wil dat iedereen op een laagdrempelige manier
met kunst en cultuur te maken kan krijgen. De praktijk laat zien dat dit nog niet voor iedereen
geldt. Het Nederlands cultuurbeleid moet erop gericht zijn dat kunst en cultuur voor mensen uit
alle lagen van de samenleving beschikbaar is. Cultuuronderwijs krijgt op elke school dezelfde
prioriteit. Bovendien werken we toe naar een meer diverse sector.
• Ieder kind krijgt op dezelfde manier cultuuronderwijs. Op de rijke schooldag is er veel ruimte
voor ieder kind om kunst en cultuur te ervaren en zich hierin te ontwikkelen.
Een nieuw begin - Laat iedereen vrij, maar niemand vallen.
38 | Verkiezingsprogramma 2021 - 2025 De digitale versie lees je op d66.nl/eennieuwbegin
• We helpen scholen bij het opzetten van kunst- en cultuuronderwijs. Kunstenaars en (kleinere)
culturele instellingen kunnen hiervoor ingezet worden.
• Kunst en cultuur is voor alle Nederlanders, met elke achtergrond. Overal, dus ook buiten de
Randstad investeren we in de kunst- en cultuursector, net als lokale initiatieven om deelname
aan cultuur te stimuleren.
• We willen muziekscholen weer terug in onze samenleving. Wanneer ingebed in onze cultuur, in
onze regio’s, steden of dorpen, zoals bijvoorbeeld sportscholen of bibliotheken dat zijn, is voor
ieder kind of volwassene de drempel weer laag om zich te verrijken met het leren bespelen
van een instrument.
De bibliotheek om de hoek
D66 wil dat iedere Nederlander toegang heeft tot de bibliotheek en internet. Een bibliotheek
stimuleert geletterdheid, taalvaardigheid, leesvaardigheid en digitale vaardigheden van
volwassenen en kinderen. De bibliotheek is een essentieel onderdeel van de ontwikkeling
van kinderen. Voor mensen in kansarme wijken is de bibliotheek een broodnodige
informatievoorziening en geeft de bibliotheek toegang tot internet. Het voortbestaan van
bibliotheken staat op dit moment echter onder druk. Steeds meer bibliotheken verdwijnen.
Daarom wil D66 zich inzetten voor voldoende aanbod van bibliotheken in elke gemeente.
• In elke gemeente wil D66 kwalitatief hoogstaand bibliotheekaanbod. In de bibliotheekwet
komt daarom de plicht voor elke gemeente om te zorgen voor een eigen openbare
bibliotheekvoorziening.
• De landelijke overheid helpt gemeenten een eigen openbare bibliotheekvoorziening te
realiseren met extra budget als dat nodig is.
Behoud het Nederlands erfgoed, vernieuw het perspectief
Behoud van het Nederlands erfgoed lijkt vanzelfsprekend, maar dat is het niet. Ook ontstaat
steeds meer digitaal erfgoed. Met (digitaal) erfgoed houden we het verleden levend.
Het verhaal achter ons erfgoed helpt ons bij het begrijpen van onze geschiedenis en van elkaar.
Wat D66 betreft zet de overheid zich actief in om erfgoed zoals monumenten, stadsgezichten
en natuurterreinen te behouden en onderhouden. Ook digitaal. Tot slot wordt het verhaal achter
het Nederlands erfgoed verteld, inclusief de zwarte bladzijdes zoals het koloniaal verleden.
De culturele sector wordt, net als de afgelopen jaren, gestimuleerd om de gehele Nederlandse
geschiedenis te onderzoeken, vertellen en tentoon te stellen.
• D66 is voor de komst van een Slavernijmuseum of -instituut en stimuleert andere culturele
instituten die zich richten op het zwarte erfgoed. Deze nieuwe instituten bieden ruimte om
te leren van het verleden, het heden in kaart te brengen én na te denken over de toekomst.
Een nieuw begin - Laat iedereen vrij, maar niemand vallen.
39 | Verkiezingsprogramma 2021 - 2025 De digitale versie lees je op d66.nl/eennieuwbegin
Ook bestaande (rijks)musea kunnen een bijdrage leveren.
• Subsidieregelingen voor het behoud van erfgoed zijn versnipperd over verschillende
bestuurslagen. Deze brengen we beter in overeenstemming. Zo worden ze beter gebruikt.
• We houden erfgoed levend door het actief te gebruiken. Bij restauraties van monumenten
komen meer financieringsmogelijkheden voor verduurzaming en toegankelijkheid.
• We subsidiëren het behoud, de zichtbaarheid en het gebruik van digitaal erfgoed.
• Er komt één online platform waar alle Nederlandse erfgoedlocaties makkelijk te vinden
zijn. In deze “Openbare Schatkamer” vind je ook gedigitaliseerde vormen van kunst, zoals
voorstellingen en e-books. Zo verbreden we onze collectie en is het Nederlandse erfgoed
voor iedere Nederlander vanuit huis beschikbaar.
Auteursrecht is er voor auteurs en artiesten
Een eerlijk deel van de opbrengsten uit intellectueel eigendom moet terechtkomen bij de makers.
Ook bij online publicaties. Het auteursrecht moet ervoor zorgen dat auteurs en artiesten ook
meedelen in de opbrengsten van hun werk. Bovendien wordt in het auteursrecht geregeld dat
beschermde werken toegankelijk blijven.
• D66 is voorstander van aanscherping van het auteurscontractenrecht. De verruimde
collectieve licentieovereenkomst wordt wettelijk vastgelegd.
• We willen een hervorming van het Europese Auteursrecht online. Daarbij willen we collectief
beheer voor online exploitatie.
Een nieuw begin - Laat iedereen vrij, maar niemand vallen.
40 | Verkiezingsprogramma 2021 - 2025 De digitale versie lees je op d66.nl/eennieuwbegin
Voor een
radicale
verandering
van werk en
inkomen.
Een nieuw begin - Laat iedereen vrij, maar niemand vallen.
41 | Verkiezingsprogramma 2021 - 2025 De digitale versie lees je op d66.nl/eennieuwbegin
Voor een radicale verandering van
werk en inkomen
Nederland staat voor grote uitdagingen. Onze arbeidsmarkt, belastingen en sociale zekerheid
moeten radicaal veranderen als we willen dat zoveel mogelijk mensen een bestaan kunnen
opbouwen en hun eigen leven kunnen inrichten. Dat was al zo voor de coronacrisis, maar geldt
nu des te meer. In de afgelopen kabinetsperiode zijn al belangrijke stappen in de goede richting
gezet. Met het pensioenakkoord worden de pensioenen persoonlijker en toekomstbestendig.
De verschillen tussen vaste en flexibele contracten zijn verkleind en het geboorteverlof is
uitgebreid.
Toch werd aan het begin van de huidige economische crisis snel duidelijk waar experts al geruime
tijd voor waarschuwen: mensen met een flexibel arbeidscontract en een deel van de zelfstandigen
zijn erg kwetsbaar als het slechter gaat met de economie of hun gezondheid. Onder meer uit
de scherpe analyse van de commissie-Borstlap blijkt dat er te grote verschillen zijn gegroeid
tussen verschillende contractvormen. Verschillen in juridische bescherming, sociale zekerheid en
fiscaliteit. Voor de één is werk een bron van stabiliteit en kansen, voor de ander geeft het geen
uitzicht op een vrijheid en zekerheid. Die ongelijkheid willen we bestrijden.
Ook heeft Nederland een grote vermogensongelijkheid. De rijkste 10 procent bezit 66 procent van
het vermogen. Daarnaast leven ongeveer een miljoen mensen in armoede. Bij te grote verschillen
in vermogen wordt onzekerheid erfelijk. Dat willen wij tegengaan: wij willen de armoede en
problematische schulden terugdringen en vragen van grote vermogens een extra bijdrage.
Wij willen extra kansen en ondersteuning voor mensen die op achterstand staan. Onze stelsels
voor arbeidsmarkt, belastingen en sociale zekerheid moeten hiervoor grondig op de schop. We
willen een forse vereenvoudiging van het belasting- en toeslagenstelsel. Daarmee stoppen we
het complexe rondpompen van geld. In plaats van toeslagen, krijgt ieder Nederlands huishouden
een korting op de belasting. De laagste inkomens, die geen belasting betalen, krijgen dit bedrag
uitgekeerd. Zonder formulieren, zonder voorschotten en dus zonder terugbetalingen en schulden.
We gaan aan de slag met een arbeidsmarkt die werkt voor iedereen. De verschillen tussen
werkenden maken we kleiner, zodat iedere werkende voldoende zekerheid heeft. Voor werkgevers
maken we het aantrekkelijker om mensen een vast contract te bieden. We zorgen dat werken
meer gaat lonen. Het minimumloon gaat omhoog en bijverdienen naast een uitkering wordt
aantrekkelijker. Mensen met een uitkering krijgen meer persoonlijke begeleiding en we investeren
in scholing, zodat mensen ook in de toekomst aan de slag kunnen blijven.
Een nieuw begin - Laat iedereen vrij, maar niemand vallen.
42 | Verkiezingsprogramma 2021 - 2025 De digitale versie lees je op d66.nl/eennieuwbegin
Een arbeidsmarkt die werkt voor iedereen
De arbeidsmarkt is de afgelopen tijd op drift geraakt. De manier waarop we ons werkend leven
organiseren is niet rechtvaardig. Er zijn nu te grote verschillen in zekerheid voor werkenden,
louter op basis van hun contractvorm. Wij willen iedereen de bescherming en zekerheden
bieden die nodig zijn, met werkzekerheid voor iedereen als uitgangspunt.
Hervorm de arbeidsmarkt!
D66 wil de arbeidsmarkt hervormen zodat werk weer bijdraagt aan een waardig en vrij bestaan
voor iedereen. De wildgroei aan flexcontracten moet worden bestreden. Voor werkgevers moet
het aantrekkelijker worden om mensen weer in vaste dienst te nemen. Alle werkenden moeten
fatsoenlijk beschermd worden tegen pech en risico. D66 wil dat iedereen perspectief heeft op
werk, dat werk ook echt loont en dat er mogelijkheden zijn om je verder te kunnen ontwikkelen.
• Wij vinden dat mensen zelf moeten bepalen hoe zij hun werkende leven inrichten; als
werknemer, als zelfstandige of als werkgever. In de praktijk zien wij echter grote verschillen
tussen de verschillende arbeidsrelaties. Dat leidt tot problemen als schijnzelfstandigheid of
oneerlijke concurrentie. We verkleinen daarom de verschillen in de fiscaliteit en de sociale
zekerheid tussen verschillende vormen van werk. Hierdoor wordt de aard van het werk
bepalend voor de vorm van de arbeidsrelatie, in plaats van de kosten. Ook zorgt dit voor
minder druk op de juridische kwalificatie van de arbeidsrelatie, waardoor de keuze van de
werkende in welke arbeidsrelatie hij wil werken meer centraal kan staan.
• We geloven in een sociaal stelsel dat alle werkenden de bescherming biedt die ze nodig
hebben. Arbeidsongeschiktheid is een risico dat iedereen kan overkomen. We voeren een
betaalbare collectieve arbeidsongeschiktheidszekering in waaraan alle werkenden deelnemen.
• Zoals in het hoofdstuk 'Het einde van het toeslagenstelsel, naar een nieuwe start' staat,
streven we ernaar om op termijn ook de bijstand te vervangen door een verzilverbare
heffingskorting die het sociaal minimum garandeert. Zo maken we het systeem
eenvoudiger, stoppen we met het complexe rondpompen van geld en zorgen we voor meer
inkomenszekerheid voor iedereen.
• We verhogen het minimumloon met tenminste 10 procent. Zo gaat werken meer lonen.
De aan het minimumloon gerelateerde uitkeringen, zoals de bijstand en de AOW, laten we
deels meestijgen en zullen we niet laten verlagen. Zo kunnen mensen met een laag inkomen
gemakkelijker hun rekeningen betalen en wordt het tegelijkertijd aantrekkelijker om te gaan
werken vanuit een uitkering. Als het effect op de werkgelegenheid het toelaat, verhogen we
het minimumloon met 20 procent. Verder verhogen we het wettelijk minimumjeugdloon, zodat
iedereen vanaf 18 jaar recht heeft op het volledige minimumloon.
• Bij meer flexibiliteit van de werknemer hoort een hogere beloning. Voor flexwerkers voeren we
Een nieuw begin - Laat iedereen vrij, maar niemand vallen.
43 | Verkiezingsprogramma 2021 - 2025 De digitale versie lees je op d66.nl/eennieuwbegin
een opslag in op het minimumloon, zodat zij per uur meer gaan verdienen dan mensen met
een vast contract. We zorgen dat uitzendkrachten en arbeidsmigranten zo veel mogelijk onder
dezelfde voorwaarden werken als werknemers die in (vaste) dienst zijn.
• We verkorten de termijn van loondoorbetaling bij ziekte voor kleine en middelgrote werkgevers
naar één jaar. Het tweede jaar verzekeren we collectief. We verminderen hiermee de
risico’s voor de werkgever. De re-integratieverplichtingen laten we beter aansluiten bij de
mogelijkheden die werknemers daartoe hebben.
• We introduceren een publiek loket waar werkgevers en werknemers terecht kunnen met
vragen over de interpretatie van arbeidswetgeving en bemiddeling bij geschillen hierover.
Dit vergroot de kans dat werknemers gebruik maken van hun rechten.
• We verlagen de werkgeverspremies voor de laagste inkomens zodat het aantrekkelijker wordt
voor werkgevers om mensen die moeilijk aan het werk komen in dienst te nemen.
• We willen dat er meer aandacht komt voor de scholing van werkenden. Aan het begin
van deze eeuw besteedden we ongeveer 1,4 procent van het bbp aan ondersteuning en
omscholing, nu 0,6 procent bbp. Hiervoor kijken we naar de mogelijkheid voor een individueel
ontwikkelbudget. Ook willen we dat sectorale opleidingsfondsen nog meer worden ingezet om
ook omscholing naar andere sectoren mogelijk te maken.
• We investeren in scholing en begeleiding voor mensen in de WW. Daarnaast verhogen we
de WW- uitkering in de eerste maanden na ontslag, zodat het inkomensverlies in die periode
wordt beperkt. Dit doen we budgetneutraal, door de WW-uitkering later in stapjes te verlagen.
Zo stimuleren we mensen snel een nieuwe baan te zoeken.
• We vergroten de mogelijkheden voor collectieve onderhandelingen voor zelfstandig
ondernemers, om tegenwicht te bieden aan de marktmacht van opdrachtgevers.
• Goed opdrachtgeverschap wordt opgenomen in de wet, net als goed werknemer en goed
werkgever als wederkerige normen zijn vastgelegd in de wet.
• We pleiten voor afspraken tussen werkgevers en werknemers om in toekomstige CAO's het
recht op thuiswerken op te nemen, waar dit kan. Het thuiswerken, maar ook de continue
bereikbaarheid door de opkomst van mobiele apparaten, heeft echter ook een keerzijde.
Privé en werk lopen steeds meer door elkaar, mensen werken vaker extra uren en hebben
steeds minder ongestoorde vrije tijd. Om te voorkomen dat werknemers, met name jongeren,
stressklachten of een burn-out krijgen, wil D66 het recht op onbereikbaarheid beter
verankeren. De inspectie SZW moet erop toezien dat werkgevers en werknemers goede
afspraken maken over de bereikbaarheid buiten werktijd.
Een nieuw begin - Laat iedereen vrij, maar niemand vallen.
44 | Verkiezingsprogramma 2021 - 2025 De digitale versie lees je op d66.nl/eennieuwbegin
• Bij een veranderende arbeidsmarkt hoort ook een veranderende polder. Wij vinden dat ook
zelfstandigen een plek aan tafel verdienen in de Sociaal Economische Raad (SER).
Perspectief op werk
Wie werkt, voelt zich beter. Werk biedt niet alleen bestaanszekerheid, het is ook een belangrijke
basis voor sociale contacten en individuele ontwikkeling. Iedereen heeft talent en we kunnen
meer doen om mensen de mogelijkheid te geven hun talent goed te benutten.
• D66 wil de Participatiewet aanpassen zodat gemeenten de ruimte krijgen maatwerk te bieden
bij de begeleiding van mensen in een uitkeringssituatie. Een gemeente moet de mogelijkheid
hebben om de helpende hand te bieden. Tegelijkertijd blijft de mogelijkheid om verplichtingen
op te leggen ook bestaan.
• We verruimen voor iedere bijstandsgerechtigde de mogelijkheid om tijdelijk tot minimumloon
bij te verdienen naast de uitkering, om via deeltijdwerk de stap naar een reguliere baan te
zetten. Ook moet het gemakkelijker worden om een opleiding te volgen of vrijwilligerswerk te
doen in de Participatiewet, als daarmee de kans op een duurzame baan groter wordt.
• Niet iedereen kan in een reguliere baan aan de slag. Ook voor deze mensen kan werk wel
een belangrijke bijdrage leveren aan sociale contacten, ontwikkeling en het feit dat je zelf je
inkomen verdient. Daarom werken we toe naar een recht op werk. We zorgen voor basisbanen
voor mensen die niet in een reguliere baan aan de slag kunnen. Wij zetten in op meer
beschutte werkplekken, goede structurele beschikbaarheid van detacheringsfaciliteiten, een
no-riskpolis, loonkostensubsidie en jobcoaching. Ook ondersteunen we de versterking van de
sociale werkvoorziening als zelfstandige werkplaats voor de specifieke groep mensen die niet
binnen de geboden structuur aan een andere werkplek geholpen kan worden.
Een nieuw begin - Laat iedereen vrij, maar niemand vallen.
45 | Verkiezingsprogramma 2021 - 2025 De digitale versie lees je op d66.nl/eennieuwbegin
De manier waarop we nu onze belastingen organiseren is nodeloos complex en inefficiënt,
en leidt vaak tot onrechtvaardige uitkomsten. Dat moet veranderen. D66 wil dat belastingen
bijdragen aan een rechtvaardige economie. Een economie waarin werken loont en de vervuiler
betaalt. Een economie waarin mensen met een diepe beurs en veel vermogen meer bijdragen
aan de samenleving. En waarin ook bedrijven hun eerlijke deel aan belasting betalen.
Het einde van het toeslagenstelsel, naar een nieuwe start
Het toeslagenstelsel dat we nu hebben, is onnodig ingewikkeld en zorgt voor onrechtvaardige uitkomsten. In het doolhof aan toeslagen worden jaarlijks miljarden rondgepompt. De afgelopen twee
decennia hield dit mensen tegen om (meer) te gaan werken. Het leidde tot een enorme
administratieve rompslomp waar mensen in verdwalen en tot problematische schulden die soms
boven de ton uitstijgen. De ‘toeslagen-affaire’ liet bovendien zien hoe onschuldige mensen jaren
moesten vechten tegen onterechte boetes. Daarom wil D66 een nieuw stelsel dat eenvoudiger,
overzichtelijk en rechtvaardig is.
• We voeren een inkomensonafhankelijke ‘negatieve inkomstenbelasting’ in. Ieder huishouden
krijgt een belastingkorting die in geld wordt uitgekeerd bij geen of te lage inkomsten. De
hoogte van het bedrag is afhankelijk van hoe groot het huishouden is. Dit is de ‘verzilverbare
heffingskorting.’
• Met de invoering van deze verzilverbare heffingskorting schaffen we de toeslagen af.
Zo maken we het stelsel eenvoudiger en verminderen we het rondpompen van geld.
• We streven ernaar de negatieve inkomstenbelasting op termijn verder te verhogen en zo
een steeds belangrijkere rol te geven in onze sociale zekerheid. Zo maken we het systeem
eenvoudiger, stoppen we met het complexe rondpompen van geld en zorgen we voor meer
inkomenszekerheid voor iedereen. We kijken, zodra de effecten op overheidsfinanciën en
economie dit toelaten en er geen grote negatieve effecten op werkgelegenheid zijn, hoe de
verzilverbare heffingskorting kan worden verhoogd tot uiteindelijk het bestaansminimum,
zodat bijvoorbeeld de studiefinanciering, de bijstand en de AOW er toenemend in kunnen
opgaan.
• Met de invoering van de verzilverbare heffingskorting verlagen we de inkomstenbelasting
en verhogen we de belastingen op vervuiling en vermogen.
• Ook huishoudens met een hoger inkomen krijgen recht op de verzilverbare heffingskorting,
terwijl zij nu geen recht hebben op toeslagen. Dit trekken we recht door voor de
hogere inkomens de tarieven van de inkomstenbelasting te verhogen voor de hoogste
inkomensschijven, aftrekposten te versoberen en de AOW-premie verder te fiscaliseren.
We vereenvoudigen belastingen
en toeslagen radicaal
Een nieuw begin - Laat iedereen vrij, maar niemand vallen.
46 | Verkiezingsprogramma 2021 - 2025 De digitale versie lees je op d66.nl/eennieuwbegin
• We maken kinderopvang gratis toegankelijk. Dit maakt het niet alleen voor ouders veel
eenvoudiger om werk en gezin te combineren, maar het zorgt ook voor betere kansen voor
kinderen. Het voorkomt dat kinderen met een achterstand aan de basisschool beginnen.
De kinderopvangtoeslag komt hiermee te vervallen.
Rechtvaardiger belasten van vermogen
Nederland bevindt zich wereldwijd onder de koplopers vermogensongelijkheid. Veel welvaart
belandt in de handen van een te kleine groep. Dat is een onhoudbare realiteit voor wie een
rechtvaardige samenleving met kansen voor iedereen nastreeft. Daarom wil D66 die welvaart
eerlijker verdelen door vermogen rechtvaardiger te belasten.
• We gaan vermogen in box 3 rechtvaardiger belasten, bóvenop de bestaande heffingen.
Zolang een heffing op het daadwerkelijk rendement niet uitvoerbaar is, kiezen wij voor meer
progressiviteit in de tarieven in box 3. Voor het vermogen hoger dan 1 miljoen voeren we in
elk geval een extra vermogensheffing in van 1 procent. Daarnaast werken we actiever aan een
gecoördineerde aanpak van vermogensbelasting binnen de Europese Unie.
• We willen aanmerkelijk belanghouders in box 2 eerlijker belasten. Hun totale vermogen is
enorm (€ 400 miljard), maar binnen de populatie van aanmerkelijk belanghouders zeer scheef
verdeeld. De huidige mogelijkheden tot belastinguitstel en andere fiscale voordelen werken
belastingontwijking in de hand.
• Ook willen wij een verruiming van de mogelijkheid voor gemeentes om zelf belasting te heffen,
onder gelijktijdige verlaging van de inkomstenbelasting. Met deze verschuiving van landelijke
belastingen naar lokale belastingen vergroten we ook de mogelijkheid voor gemeenten om
eigen beleidskeuzes te maken. Dit versterkt de lokale democratie.
• Wij verhogen de tarieven in de erf- en schenkbelasting. We verkleinen het onderscheid tussen
de verschillende categorieën ontvangers. De tarieven worden progressiever, zodat over grote
erfenissen relatief meer belasting wordt betaald. Zo zorgen we ervoor dat erfenissen en
schenkingen niet onevenredig bij mensen terechtkomen die al relatief welvarend zijn.
• Vermogensongelijkheid moet bij het maken van overheidsbeleid goed in de gaten gehouden
worden. Daarom willen we dat in de rijksbegroting het meerjareneffect van het overheidsbeleid
op vermogensongelijkheid wordt weergegeven. Zo kan bijgestuurd worden wanneer het
lopende beleid niet toereikend is om de vermogensongelijkheid te reduceren.
Bedrijven betalen hun eerlijke deel
Bedrijven zorgen voor welvaart en banen en zijn een belangrijke motor van onze economie.
Daarom willen wij zorgen voor een aantrekkelijk vestigingsklimaat. Juist voor een open economie
als Neder- land met een relatief kleine thuismarkt is dit belangrijk. Bedrijvengebruiken net als
Een nieuw begin - Laat iedereen vrij, maar niemand vallen.
47 | Verkiezingsprogramma 2021 - 2025 De digitale versie lees je op d66.nl/eennieuwbegin
iedereen publieke voorzieningen en profiteren bijvoorbeeld van investeringen in onderwijs en een
prettige leefomgeving. Daarom willen wij dat bedrijven ook hun eerlijke deel aan belasting betalen.
• De oorzaken van belastingontwijking en -ontduiking moeten worden aangepakt. Zo pakken
verschillen tussen belastingstelsels nu vooral goed uit voor de grootste vervuilers en
superbedrijven met grote overwinsten.
• D66 neemt de adviezen van de Adviescommissie belastingheffing multinationals over.
Daarmee gaan grote internationale bedrijven eerlijker bijdragen.
• We willen meer Europese en internationale samenwerking om belastingontwijking te
bestrijden. We pleiten voor een Europees belastingplan, waarin de lidstaten van de Europese
Unie jaarlijks afspraken maken om schadelijke belastingconcurrentie te voorkomen, te zorgen
voor een minimum belastingniveau voor de winstbelasting en werken en ondernemen over de
grens makkelijker te maken.
• We maken het aantrekkelijker voor bedrijven om zich voor een groter deel met eigen
vermogen te financieren. Te veel schulden maken bedrijven financieel kwetsbaar als het
economisch tegenzit.
• D66 wil verder inzetten op fiscale vergroening. Zie hoofdstuk “Energie”.
Een nieuw begin - Laat iedereen vrij, maar niemand vallen.
48 | Verkiezingsprogramma 2021 - 2025 De digitale versie lees je op d66.nl/eennieuwbegin
Sneller uit de schulden
Bijna een miljoen mensen in Nederland leeft in armoede. Een op de vijf huishoudens heeft
problematische schulden. Dit geldgebrek zorgt voor onzekerheid en stress. Schulden leiden er
vaak toe dat mensen met genoeg inkomen toch niet rond kunnen komen. D66 wil de onvrijheid
die armoede en schulden veroorzaken hard bestrijden. We willen het aantal mensen in
armoede de komende kabinetsperiode met tenminste de helft verminderen. We streven verder
naar een fundamentele herziening van de manier waarop we met schulden omgaan. Niet
gebaseerd op nodeloos wantrouwen, maar op het menswaardig en zo efficiënt mogelijk helpen
van mensen in financiële nood.
Wij vertrouwen erop dat gemeenten in staat zijn om de best passende maatregelen te bieden
en zorgen dat ze hier toereikende budgetten voor hebben. We stimuleren gemeenten om
nadrukkelijk te kijken naar de samenhang tussen werkloosheid, schulden, gezondheid en
gezinssituatie. De inzet van mensen en geld moet erop gericht zijn om de maatregelen te
nemen met de grootste positieve impact op de situatie. Het kwijtschelden of opkopen van een
schuld kan er bijvoorbeeld voor zorgen dat er veel minder andere problematiek is in een gezin.
• We verhogen het minimumloon en uitkeringen in combinatie met de invoering van de
verzilverbare heffingskorting. We toetsen de hoogte van uitkeringen periodiek om te bepalen
of mensen er daadwerkelijk van rond kunnen komen.
• We zetten de ‘Brede schuldenaanpak,’ die zich richt op preventie van schulden en het
ondersteunen en ontzorgen van mensen met schulden, onverkort door. We zetten in op het
tegengaan van laaggeletterdheid, als een belangrijk instrument om schulden tegen te gaan.
• Mensen met schulden krijgen elk jaar het wettelijk recht op een aflossingspauze van
twee maanden.
• We richten een centraal geleid incassobureau in voor schulden bij de overheid én semioverheid. Dit moet geen nieuwe incassogigant worden, maar een sociale instelling die nauw
verbonden is met de schuldhulpverlening en als hoofddoelstelling een duurzame financiële
toekomst nastreeft.
• We onderzoeken een samenvoeging van het minnelijke- en wettelijke traject. We streven naar
een regeling die geldt voor alle schulden, bindend is voor schuldeisers en wordt uitgevoerd
door de gemeente. Er wordt alleen getoetst door de rechter indien strikt noodzakelijk. De
mens achter de schulden staat centraal. Mensen met schulden kunnen zich melden bij één
loket bij de gemeente. Zij moeten binnen drie maanden weten waar ze aan toe zijn.
De duur van deze schuldenregeling is in principe 18 maanden tot maximaal 36 maanden,
van aanmelding bij het gemeentelijke loket tot schone lei.
Een nieuw begin - Laat iedereen vrij, maar niemand vallen.
49 | Verkiezingsprogramma 2021 - 2025 De digitale versie lees je op d66.nl/eennieuwbegin
• We willen ervoor zorgen dat mensen die voor het eerst schuldenvrij zijn na een periode van
drie jaar ook weer de mogelijkheid krijgen om een hypotheek aan te gaan. Dit willen wij voor
elkaar krijgen door de negatieve BKR-registratie, na het doorlopen van het wettelijke of het
minnelijke traject, de eerste keer automatisch te laten vervallen. Dit om de kans om weer een
huis te kopen te vergroten.
• Wij voeren een keurmerk in voor bewindvoerders, zodat malafide bewindvoerders
worden geweerd.
• We verhogen de beslagvrije voet, zodat deze boven de armoedegrens van het Sociaal en
Cultureel Planbureau (‘niet-veel-maar-toereikendbudget’) ligt.
• We ontmoedigen doorlopende leningen voor luxegoederen. De maximale wettelijk toegestane
rente op kredieten, zoals creditcards en postorderkredieten, wordt structureel verlaagd.
• We willen dat armoederegelingen voor mensen toegankelijk en begrijpelijk zijn en zo min
mogelijk papierwerk vragen. We hebben speciale aandacht voor kinderarmoede en de
kansengelijkheid van kinderen uit arme gezinnen.
Een nieuw begin - Laat iedereen vrij, maar niemand vallen.
50 | Verkiezingsprogramma 2021 - 2025 De digitale versie lees je op d66.nl/eennieuwbegin
Kiezen voor pensioenen die van waarde blijven
Ook na het werkend leven moeten mensen in vrijheid hun leven vorm kunnen geven naar
eigen inzicht. Dat recht hebben alle generaties, van jong tot oud. Pensioenen moeten daarom
toekomstbestendig zijn. Met het pensioenakkoord van 2020 wordt het pensioenstelsel
persoonlijker, toekomstbestendig en biedt het een betere kans op een goed pensioen. D66
voert het pensioenakkoord onverkort uit. Maar er kan nog meer gebeuren. D66 wil verder
bouwen aan pensioenen die mensen keuzevrijheid én zekerheid voor later geven. Dit zien wij in
samenhang met pensioen in natura.
• We verhogen de AOW-uitkering, in combinatie met het afschaffen van de toeslagen en de
invoering van de verzilverbare heffingskorting. Daarnaast krijgen alle gepensioneerden – ook
degene die nu geen recht hebben op toeslagen – de verzilverbare heffingskorting. Daarom
vinden wij het rechtvaardig om de AOW-premie verder te fiscaliseren.
• Zoals in het 'Het einde van het toeslagenstelsel, naar een nieuwe start' staat, streven
we ernaar om op termijn ook de AOW-uitkering te vervangen door een verzilverbare
heffingskorting die het sociaal minimum garandeert. Zo maken we het systeem
eenvoudiger, stoppen we met het complexe rondpompen van geld en zorgen we voor meer
inkomenszekerheid voor iedereen.
• Wij willen dat het normaler en gemakkelijker wordt om na de AOW-leeftijd te blijven
doorwerken, zodat mensen die vitaal zijn en willen doorwerken daar ook de kans toe krijgen.
• Een grote groep mensen bouwt verplicht meer vermogen voor hun pensioen op tijdens hun
leven dan zij eigenlijk willen, terwijl ze juist in andere levensfases financieel krap zitten. Wij zijn
voorstander van een tijdelijke ‘premievakantie.’ Zo krijgen mensen de ruimte om bijvoorbeeld
een deel van hun hypotheek af te lossen. Voorwaarde hierbij blijft dat mensen voldoende
pensioen opbouwen.
• We willen dat het naast aflossen ook gemakkelijker wordt om extra hypothecair te lenen, ook
nadat mensen al met pensioen zijn gegaan, zodat gepensioneerden de waarde van hun huis
kunnen gebruiken.
• We willen de invloed van deelnemers binnen het pensioenfonds vergroten. Het nieuwe
pensioencontract maakt de al langer nodige modernisering en democratisering van
pensioenfondsen extra urgent. Daarbij kunnen de deelnemers ook invloed uitoefenen
op het beleggingsbeleid van hun pensioenfonds zodat zij bijvoorbeeld kunnen bepalen
dat het fonds alleen duurzaam belegt.
• We willen dat er verder onderzoek wordt gedaan naar het repareren van de onvolledige AOWopbouw van Nederlanders van Surinaamse afkomst. Daarnaast zorgen we ervoor dat andere
Een nieuw begin - Laat iedereen vrij, maar niemand vallen.
51 | Verkiezingsprogramma 2021 - 2025 De digitale versie lees je op d66.nl/eennieuwbegin
mensen met een onvolledige AOW-opbouw altijd een AIO-uitkering krijgen. We versoepelen de
regels van deze uitkering, bijvoorbeeld door niet te controleren op vakanties.
• We zetten alles op alles om te zorgen dat al in de transitiefase op een generatie-evenwichtige
manier enige (na)indexatie kan worden gerealiseerd en dat er ieder geval niet wordt gekort bij
beperkte onderdekking zolang de premie niet kostendekkend is.
Een nieuw begin - Laat iedereen vrij, maar niemand vallen.
52 | Verkiezingsprogramma 2021 - 2025 De digitale versie lees je op d66.nl/eennieuwbegin
Wonen in
een duurzaam
Nederland.
Een nieuw begin - Laat iedereen vrij, maar niemand vallen.
53 | Verkiezingsprogramma 2021 - 2025 De digitale versie lees je op d66.nl/eennieuwbegin
Wonen in een duurzaam Nederland
We leven in een van de dichtstbevolkte gebieden ter wereld. Dat betekent dat we keuzes
moeten maken. D66 wil meer ruimte voor huizen, mobiliteit én natuur, waardoor er minder
overblijft voor landbouw. Want mensen zijn vrij als ze de ruimte hebben. Als ze in een land
wonen dat niet door droogte en overstromingen geteisterd wordt. Als hun leefomgeving
schoon is en genoeg natuur biedt. Als ze een fijne plek hebben om te wonen, werken en
samen te zijn.
Klimaatverandering is de grootste uitdaging van onze tijd. In steden en dorpen lopen de
temperaturen verder op en we zien steeds vaker wateroverlast door extreme regenval. Droogte
maakt de landbouw en natuur steeds kwetsbaarder. Luchtvervuiling veroorzaakt 12 duizend
vroegtijdige sterfgevallen per jaar. En door stijging van de zeespiegel komt ons land steeds verder
onder zeeniveau te liggen. Het is onze plicht naar jongeren en toekomstige generaties om hier iets
aan te doen.
Alleen samen met Europa en de wereld kunnen we klimaatverandering terugdringen. Door als
Nederland voorop te lopen, creëren we nieuwe kansen. Er komen nieuwe banen in een groene
industrie. Mensen kunnen hun eigen energie opwekken. Voor een duurzame toekomst moeten
we andere keuzes maken: meer openbaar vervoer en elektrisch personenvervoer en onze huizen
gaan van het gas af. Grondstoffen gaan we hergebruiken, repareren en recyclen. Speerpunt daarin
is een transitie naar kringlooplandbouw en een einde aan de bio-industrie. Een fijne, groene
omgeving met bomenrijen, parkjes en natuurgebieden houdt de temperatuur en overtollig water in
bedwang. Zo kan de natuur zich herstellen en maken we Nederland ‘klimaat-klaar.’
Er is een schreeuwend tekort aan betaalbare woningen. We zijn met steeds meer mensen en
we wonen steeds ruimer in kleinere huishoudens. Ondanks dat prijzen de pan uit rijzen, wordt
er nog steeds niet genoeg gebouwd. En als er al gebouwd wordt, zijn het met name dure
gezinswoningen. Een veranderende samenleving heeft andere woonwensen. Wanneer je als
jongere uit huis wil, of als oudere kleiner wilt wonen, moet je lang zoeken. Er moet meer gebouwd
worden, juist voor deze groepen.
Onze leefomgeving kan meer bijdragen aan onze verbondenheid. D66 wil zorgen voor gemengde
wijken met goede voorzieningen die uitnodigen om te bewegen en mensen te ontmoeten. Steeds
meer stationsgebieden zijn bruisende gebieden geworden, met wonen, vervoer en ontspanning
op één plek. Op dat idee bouwen we voort. Snel en comfortabel vervoer vanaf je woonplek is dan
ook erg belangrijk. Niemand heeft zin om in de file te staan. Nog te veel wijken worden gebouwd
voor de auto. Woningbouw en openbaar vervoer moeten elkaar versterken: met een snelle OVaansluiting voor elke nieuwe wijk en woningbouw langs elke nieuwe OV-verbinding. Zo maken we
van Nederland een metropool van goed verbonden steden en dorpen.
Een nieuw begin - Laat iedereen vrij, maar niemand vallen.
54 | Verkiezingsprogramma 2021 - 2025 De digitale versie lees je op d66.nl/eennieuwbegin
We gaan een miljoen nieuwe huizen bouwen
Wij willen vóór 2030 meer dan een miljoen huizen bouwen. Dat is de enige manier om aan de
groeiende vraag te voldoen. Vooral voor mensen met een middeninkomen is er een groot tekort
aan betaalbare woningen. Nu bouwen we vooral binnen steden en de gemeenten daaromheen,
waar al goede aansluitingen op het openbaar vervoer zijn. Maar dit lost niet alle vraag op.
Daarom moeten we ook bouwen op nieuwe plekken, zonder schade toe te brengen aan de
natuur. Daarom komt er één ministerie van wonen, ruimtelijke ordening en milieu. We zorgen
dat deze nieuwe wijken uitstekend bereikbaar zijn. Nieuwe huizen worden energiezuinig (nul
op de meter of beter) en bieden ruimte aan een groeiende groep alleenstaanden. Daarnaast zet
D66 vol in op een eerlijkere woningmarkt. We verkleinen de ongelijkheid tussen huiseigenaren
en diegenen die geen betaalbaar huis kunnen vinden.
Een betaalbaar huis voor iedereen
Wij willen het bouwen van nieuwe woningen versnellen. Daarom werken we samen met provincies
en gemeenten om voldoende bouwlocaties te vinden. Nieuwe huizen bouwen we zoveel mogelijk
binnen de bebouwde kom. Zo slaan we twee vliegen in één klap: we hebben meer ruimte voor
groen en werken aan sterkere dorpskernen en binnensteden. Bovendien zijn ze beter bereikbaar
met de fiets en openbaar vervoer.
• We bouwen in eerste instantie binnen de bebouwde kom. Daar zijn voorzieningen en
openbaar vervoer al aanwezig. Om te zorgen dat dit niet stil komt te liggen als het economisch
slechter gaat, komt er een crisisbouwfonds dat de ontwikkeling van bouwlocaties financieel
ondersteunt. Daar kunnen ook private investeringen zich bij aansluiten.
• Daarnaast willen we de naoorlogse wijken een nieuwe sociale en economische impuls
geven door projectontwikkelaars en gemeenten meer ruimte te geven voor het ontwikkelen
en bouwen van hoogwaardige woningen en (groen)voorzieningen waar de hele buurt van
kan profiteren.
• Er is ook stadsuitbreiding nodig. We zetten in op grote nieuwe woningbouwprojecten in
Almere Pampus, voormalig vliegveld Valkenburg, Utrecht, tussen Rotterdam en Den Haag, bij
Nijmegen en Arnhem en in Noord-Brabant. Zulke grote nieuwe bouwlocaties zijn hard nodig
om de druk op de woningmarkt in de Randstad weg te nemen.
• Stikstofvervuiling dreigt een rem op de woningbouw te zetten. D66 is bereid om waar nodig
de uitstoot van landbouw, industrie of verkeer terug te dringen om woningbouw mogelijk te
maken, waarbij deze bouw wel zo duurzaam mogelijk gedaan dient te worden.
• Vanuit nieuwe wijken moet een station binnen tien minuten te bereiken zijn met de fiets of bus.
We koppelen investeringen in infrastructuur en woningbouw, zodat (OV-)verbindingen naar
nieuwe wijken prioriteit krijgen in het Mobiliteitsfonds.
Een nieuw begin - Laat iedereen vrij, maar niemand vallen.
55 | Verkiezingsprogramma 2021 - 2025 De digitale versie lees je op d66.nl/eennieuwbegin
• Een nieuw ministerie van Wonen, Ruimtelijke Ordening en Milieu is belangrijk om te bepalen
waar grote nieuwbouwlocaties komen met goede OV-aansluiting en om belemmeringen voor
de bouw, zoals stikstof, te verhelpen. De minister kan lokale overheden ondersteunen en een
stok achter de deur zijn als doelen niet worden gehaald.
• Veel stadswijken en dorpen hebben een tekort aan een- en tweepersoonswoningen voor
bijvoorbeeld stellen zonder kinderen, alleenstaande ouders, singles, senioren of mensen met
een beperking. Door meer huizen te bouwen voor andere levensfasen en woonbehoeftes,
komen er meer gezinswoningen beschikbaar en bevorderen we de doorstroming.. Hier moet
ook net buiten de bebouwde kom plaats voor zijn.
• We stimuleren groepswoonvormen en eigen initiatief voor woningen, zoals wooncoöperaties
en collectief particulier opdrachtgeverschap. Verschillende gezinsvormen hebben
verschillende woonwensen en daar komen we graag in tegemoet. Om een bouwvergunning
en hypotheek bereikbaar te maken voor woongroepen biedt de overheid hulp met een
garantstelling en kennis over collectief wonen.
• Investeringen in OV-verbindingen en groen zorgen voor een waardestijging van de grond en
gebouwen in de buurt. We voeren een gemeentelijke heffing op planbaten in; een percentage
van de waardestijging van de grond als die een bouwbestemming krijgt. Als de gemeente
meeprofiteert, komt nieuwbouw sneller van de grond.
• In steden is het moeilijk gebieden te (her)ontwikkelen doordat er vaak veel grondeigenaren
betrokken zijn. D66 wil, net zoals in landelijk gebied, ook binnen de bebouwde kom verplichte
herverkaveling mogelijk maken. Daarbij is van belang dat minimaal twee derde van de
eigenaren voor is en dat alle eigenaren goede rechtsbescherming hebben.
Een eerlijke woningmarkt
Het is tijd voor een grondige herziening van de fiscale en financiële regelingen voor woningen.
Subsidies en belastingvoordelen op koopwoningen drijven de huizenprijzen op, waardoor een
nieuwe huizenbubbel dreigt. Daarnaast verdringen ze de bouw van betaalbare huurhuizen en
weerhouden ouderen ervan om te verhuizen naar een passende woning.
• We bouwen de hypotheekrenteaftrek volledig af. In ruil verlagen we de inkomstenbelasting.
Daarmee vervallen de eisen voor hypotheken die vanuit de renteaftrek gelden, zoals de
maximumduur van 30 jaar en volledige aflossing. Kopers kunnen daardoor in 35 of 40 jaar
aflossen en 50 procent van de woningwaarde aflossingsvrij lenen, waardoor ze lagere
maandlasten hebben. Ook moet het makkelijker worden om weer bij te lenen na
een eerdere aflossing.
Een nieuw begin - Laat iedereen vrij, maar niemand vallen.
56 | Verkiezingsprogramma 2021 - 2025 De digitale versie lees je op d66.nl/eennieuwbegin
• Wij schaffen het toeslagenstelsel af, inclusief de huurtoeslag. Daarvoor in de plaats komt de
verzilverbare heffingskorting; een negatieve inkomstenbelasting voor iedereen. We houden
daarbij rekening met mensen die nu een relatief hoge huur betalen. Door de korting te baseren
op de grootte van het huishouden in plaats van de huursom draagt het eraan bij dat mensen
een passende woning kiezen.
• We willen dat de werkelijke lasten van studieschulden worden gerekend bij het berekenen van
de maximale hypotheek. Nu wordt gerekend met een rente van 4 procent, terwijl de werkelijke
rente veel lager ligt.
• Naast een plek om fijn te wonen, is een koophuis voor veel mensen ook een belangrijk
onderdeel van hun vermogen. Nederland heft relatief veel belasting op werk en weinig
belasting op vermogen, terwijl de vermogensongelijkheid groot is. Daarom laten we het
eigenwoningforfait progressief oplopen, terwijl de inkomstenbelasting naar beneden gaat.
• We stimuleren de financiering van duurzame huizen. Voor het bepalen van de maximale hoogte
van de hypotheek moet worden gekeken naar de totale woonlasten, inclusief energielasten.
• Wij schaffen de belastingvrijstelling op de schenkbelasting bij het kopen van een huis af. Met
deze vrijstelling bevoordeelt de overheid kinderen van rijke ouders op anderen. Op een eerlijke
woningmarkt met gelijke kansen hoort deze belastingvrijstelling niet thuis.
• Mensen met een beperking of chronische ziekte wonen vaak samen met anderen, die voor
hen (mantel)zorgen. Door het samenwonen krijgen mensen minder bijstandsuitkering vanwege
de kostendelersnorm. Zij worden financieel gestraft, omdat zij samenwonen vanwege de
(mantel)zorg die nodig is. D66 wil daarom de kostendelersnorm afschaffen voor huishoudens
waar huisgenoten, partners of familieleden (mantel)zorgen.
Meer betaalbare huurwoningen
Huisvesting is een fundamenteel recht en een publieke taak. Daarom zorgen we voor meer
betaalbare huurwoningen. Meer bouwen lost de problemen op de korte termijn niet op. Daarom
nemen we maatregelen om excessieve prijsstijgingen en andere uitwassen te voorkomen. We
pakken malafide verhuurders aan.
• We geven woningcorporaties financiële ruimte om extra te bouwen. De verhuurdersheffing
veranderen we in een verplichte bijdrage aan een corporatiefonds die gerelateerd is aan de
gemiddelde huurprijzen in hun woningbestand. Corporaties kunnen hiermee nieuwe woningen
bouwen en bestaande woningen verduurzamen.
• We geven woningcorporaties de opdracht ook woningen met een huur van €750 tot €1000
te bouwen. Lokaal kunnen gemeenten eisen stellen, zodat deze woningen ook echt voor de
middeninkomens beschikbaar blijven.
Een nieuw begin - Laat iedereen vrij, maar niemand vallen.
57 | Verkiezingsprogramma 2021 - 2025 De digitale versie lees je op d66.nl/eennieuwbegin
• We pakken scheefhuren aan, zodat sociale huurwoningen beschikbaar blijven voor hen die het
nodig hebben. Huishoudens die twee jaar op rij meer verdienen dan het inkomensplafond voor
sociale huur gaan geleidelijk voor hun woning een marktconforme huurprijs betalen.
• Scheef wonen gaat ook om mensen die klem zitten in een woning die te groot is, of niet
aangepast aan een beperking. Woningcorporaties moeten het voor huurders makkelijker
maken om een grote woning te verlaten voor een kleinere. Deze huurders krijgen voorrang op
woningen, uitzonderingen op de inkomenseis en financiële tegemoetkoming van de corporatie.
• We beperken wettelijk de jaarlijkse huurstijging, ook in de vrije sector en verhuurders mogen
een inkomenseis stellen van maximaal driemaal de huur. Gemeenten krijgen de mogelijkheid
om de aanvangshuur, zelfbewoning en een maximum aan tijdelijke huurcontracten in een wijk
te reguleren. Zij krijgen ook geld en instrumenten om te controleren op goed verhuurderschap
en excessieve huurprijzen. Ook de huurcommissie wordt versterkt om op excessen toe te zien.
• Niemand hoeft in Nederland op straat te leven. We zorgen samen met gemeenten voor
een buffer van flexibele woningen voor daklozen. Opvanglocaties worden zelfstandige
woonunits. Gemeenten krijgen extra budgetten voor opvang en begeleiding. We willen ook
eigen woonoplossingen maximaal tegemoetkomen, zoals inwonen of tijdelijk wonen in een
vakantiehuisje.
Innovatief bouwen in gemengde wijken
D66 wil gemengde wijken met huizen voor verschillende doelgroepen. Door flexibel te bouwen
kunnen we inspelen op een veranderende vraag; zo werken we sinds de coronacrisis steeds meer
op afstand. Wonen, werken, horeca, groen en voorzieningen, waaronder openbaar vervoer en zorg
en welzijn, moeten veel meer samengebracht worden voor levendige en leefbare buurten, ook
met het oog op een vergrijzende samenleving. We willen dat het mogelijk is in je eigen buurt, in
elke levensfase, een geschikte woning te vinden. We kunnen sneller, beter en goedkoper huizen
bouwen als we ze in een fabriek bouwen. En als je gezinssituatie verandert, moet je makkelijk
een kamer kunnen toevoegen of weghalen. Wij stimuleren innovaties, die het ook beter mogelijk
maken om materialen te hergebruiken.
• We willen dat onderdelen van woningen los van elkaar gebouwd kunnen worden. Nieuwe
constructies worden zo ontworpen dat woningen makkelijk kunnen worden verbouwd
of uitgebreid. Hiervoor passen we bouwregelgeving aan. Voor overheidsgebouwen en
corporatiewoningen stimuleren we dat gebouwdelen in en uit elkaar kunnen worden gehaald
zonder dat ze beschadigen.
• We stellen een materialenpaspoort verplicht voor nieuwbouw en bestaande gebouwen. In het
laatste geval wordt het materialenpaspoort langzaam gevuld met informatie.
Een nieuw begin - Laat iedereen vrij, maar niemand vallen.
58 | Verkiezingsprogramma 2021 - 2025 De digitale versie lees je op d66.nl/eennieuwbegin
• We maken het makkelijker om functies van panden te combineren of te veranderen. Inspelen
op een veranderende vraag gaat leegstand tegen.
• De overheid neemt in al haar aanbestedingen in de bouw en infrastructuur vanaf 2023
circulaire principes mee.
• D66 streeft uiteindelijk naar klimaatneutrale bouw en bouwstoffen. Producenten worden
verantwoordelijk voor de verduurzaming van de belangrijkste bouwmaterialen. We zullen
bouwmaterialen uit hernieuwbare bio-based bronnen (zoals hout en CLT) stimuleren. We
werken met de sector aan een uniforme meetmethode voor circulariteit.
• Nieuwe en innovatieve bouwbedrijven moeten net als andere bouwbedrijven toegang krijgen
tot garantstellingsfondsen.
• Milieueisen voor nieuwe woningen, kantoren en andere bedrijfsgebouwen (MPGs) leggen de
lat te laag. We scherpen eisen voor energie- efficiëntie, milieu en circulariteit sneller aan en
laten die voor ook gelden voor grootschalige renovaties.
• Loodhoudende pijpen horen niet thuis in onze gebouwen. Vanaf 2025 wordt sanering verplicht
bij verkoop van woningen en per 2030 voor alle woningen.
• Bij de bouw van nieuwe projecten en bij renovatieprojecten wordt actief rekening gehouden
met de leefgebieden van dieren in en rondom gebouwen.
• We voeren de bebouwde leefomgeving zoveel mogelijk ‘klimaatbestendig’ uit, door
klimaatadaptieve maatregelen te nemen, waaronder wij zeker verstaan het vergroenen van de
leefomgeving en het zoveel mogelijk afkoppelen van hemelwaterafvoeren van het rioolstelsel,
zeker in de buitenwijken.
Van krimpgebieden naar nieuwe groeigebieden
In delen van het land trekken er steeds meer mensen weg. Dit zorgt voor een negatieve spiraal,
waarbij voorzieningen verdwijnen en dorpen steeds minder aantrekkelijk worden. Tevens zijn er
regio’s waar dit dreigt te gebeuren (anticipeer gebieden). Dit tij willen we keren.
• De huisarts, thuiszorg en basisschool zijn onmisbaar in de buurt. Op plekken in Zeeland,
Limburg, Friesland en Groningen zien we die nu verdwijnen. We behouden basisvoorzieningen
in krimpgebieden met aanvullende financiering waaraan de overheid en gebruikers gelijke
delen bijdragen.
• Door krimp hebben veel dorpen te maken met leegstand. Met een sloopregeling geven
we een impuls om (bedrijfs)activiteiten te verplaatsen van de rand van het dorp naar het
Een nieuw begin - Laat iedereen vrij, maar niemand vallen.
59 | Verkiezingsprogramma 2021 - 2025 De digitale versie lees je op d66.nl/eennieuwbegin
dorpscentrum, zodat er kleinere maar sterkere dorpen overblijven. Tevens is er bijzondere
aandacht voor jongeren en gezinnen met kinderen. Wanneer de jeugd vertrekt wordt het
proces onomkeerbaar.
• Wij willen dat er overal in Nederland binnen 15 kilometer een OV-hub is waar van ’s ochtends
vroeg tot middernacht twee keer per uur gereden wordt. Daarbij kijken we niet alleen naar
standaard buslijnen, maar ook naar innovatieve oplossingen als mobility as a service.
• In landelijke gebieden zorgen we voor beter vervoer van ouderen en mensen met een
beperking en vervoer van en naar OV-hubs. We maken het wettelijk mogelijk om pakjes en
personen in dezelfde taxi te vervoeren.
Een nieuw begin - Laat iedereen vrij, maar niemand vallen.
60 | Verkiezingsprogramma 2021 - 2025 De digitale versie lees je op d66.nl/eennieuwbegin
Strijden voor een beter klimaat
Iedereen krijgt te maken met klimaatverandering, ook wij in Nederland. Nu al overstromen onze
kelders op het ene moment, terwijl er het volgende moment extreme droogte is. Het regent
weerrecords. Wetenschappers waarschuwen steeds luider: we moeten ernaar streven dat
de aarde niet meer dan anderhalve graad opwarmt. Dat hebben we ook afgesproken in het
Klimaatakkoord van Parijs. D66 heeft gestreden voor een nationaal klimaatakkoord. Daarmee
leveren we onze bijdrage aan een wereldwijde uitdaging. Maar alleen komen we er niet. We
werken samen met andere Europese landen in de Green Deal aan een groen herstel na de
coronacrisis. We pakken als handelsland de kansen om klimaatverandering aan te pakken en
tegelijk banen te creëren in een groene economie.
Steeds meer mensen en bedrijven gaan bewust om met hun klimaatimpact. Er ligt een taak
voor de overheid om de leiding te nemen en te helpen, zodat iedereen mee moet en ook kán
doen. Zoals we in het verleden ook hebben gedaan met de bouw van dijken, spoorwegen
en windmolens. Door heldere doelen te stellen. Door een deel van de risico’s te dragen van
energieopwekking en infrastructuur aan te leggen. Door de groene keuze voor iedereen de
logische keuze te maken: makkelijk en goedkoop. En door inwoners mee te laten praten,
beslissen en profiteren.
Ambitieuze klimaatdoelen: 60% CO2-reductie in 2030
Met hulp van D66 heeft Nederland als één van de eerste landen ter wereld een klimaatakkoord
bereikt. Daarmee hebben we een grote stap gezet naar een klimaatneutraal Nederland in 2050.
We werken door om deze plannen uit te voeren. De coronacrisis is geen excuus om het klimaat te
verwaarlozen; D66 staat voor duurzaam herstel.
Klimaatverandering is een mondiaal probleem dat we samen moeten aanpakken. De opgetelde
klimaatplannen leiden nu tot 3,2 graden opwarming, terwijl we in het Klimaatakkoord van Parijs
hebben afgesproken om onder de anderhalve graad te blijven. Er moet dus echt een schep
bovenop.
• We hebben met de Europese Green Deal ruimte voor aanvullend klimaatbeleid, op basis van
internationale afspraken. Wij willen dat in Nederland en de hele EU de CO2-uitstoot in 2030
met tenminste 60 procent is verminderd ten opzichte van 1990. Verder willen we ook een
Europees doel voor 2040: 75 procent CO2-reductie.
• Elke politieke beslissing over de fysieke leefomgeving, of het nu gaat om woningbouw,
mobiliteit, landbouw of industrie, moet worden getoetst aan de doelstelling om in 2050
klimaatneutraal en circulair te zijn. Daarom zetten we groene aanbestedingsprocedures bij
de overheid door. De overheid moet voor al haar bestedingen nagaan wat de impact op het
klimaat en milieu is en actie ondernemen om die impact te verlagen.
Een nieuw begin - Laat iedereen vrij, maar niemand vallen.
61 | Verkiezingsprogramma 2021 - 2025 De digitale versie lees je op d66.nl/eennieuwbegin
• Een Klimaatautoriteit draagt bij aan een langetermijnvisie voor het opgestelde klimaatbeleid
en de klimaatverdragen. Deze autoriteit onderzoekt patronen binnen de overheid die
klimaatdoelstellingen, die door de overheid zijn opgesteld, tegenspreken of dwarsbomen. De
Klimaatautoriteit moet toezien op de uitvoering van de klimaatmaatregelen. Hiermee worden
de checks en balances op het gebied van klimaatbeleid verbeterd.
Groene keuzes gaan lonen
Om de gezamenlijke doelen te halen, moet vervuiling een realistische prijs krijgen. D66 kiest voor
een verschuiving van belasting op arbeid naar belasting op vervuiling. Zo gaat de groene keuze
lonen en wordt werken aantrekkelijker. D66 wil dat Nederland een voortrekkersrol neemt in Europa
om vervuiling te beprijzen. We introduceren daarom als eerste land ter wereld een CO2-heffing
voor de industrie. Als er Europese afspraken over ambitieuze heffingen worden gemaakt, kunnen
die nationale belastingen vervangen.
• We scherpen de nationale CO2-heffing stapsgewijs, volgend aan de verhoogde
klimaatdoelstelling aan tot minimaal 150 euro per ton CO2 in 2030 en we voeren een generieke
heffing in voor de industrie van minimaal 10 euro per ton CO2 die jaarlijks oploopt. Verder zal
ook de uitstoot van andere luchtvervuiling belast worden. Met de opbrengst verlagen we de
belasting op werk en financieren we CO2-reducerende technieken in de industrie. We willen
weglek naar het buitenland voorkomen en ondersteunen het bedrijfsleven bij het investeren in
technieken om uitstoot te verminderen.
• We bouwen vrijstellingen en uitzonderingen op de water- en energiebelasting af, net als
subsidies op fossiele projecten. We bouwen ongelijkheid tussen groot- en kleinverbruikers
van energiebelasting af. De belasting op aardgas gaat verder omhoog ten opzichte van
elektriciteit, zodat de energiebelasting meer in lijn komt met de veroorzaakte klimaat- en
milieuschade.
• In Brussel zetten we in op het versneld en volledig afschaffen van gratis emissierechten.
Meer sectoren gaan onder het emissiehandelssysteem vallen, waaronder de landbouw.
Ook zetten we in op een ambitieuze Europese CO2-heffing die op termijn de nationale CO2-
heffing zal vervangen. De boetes op overschrijding van uitstootrechten moeten omhoog.
• D66 gelooft dat de toekomst van het duurzaamheidsbeleid werkelijk mondiaal is. We willen
daarom onderzoeken of het huidige Europese emissie-handelssysteem verbonden kan worden
met soortgelijke cap-and-trade systemen buiten de EU zoals in de staat Californië.
• We steunen de invoering van een CO2-tarief aan de Europese grens, zodat bedrijven van
buiten de EU op dezelfde klimaatvoorwaarden concurreren op de Europese markt.
• Consumenten gaan de ware prijs betalen voor hun voedsel via een duurzaamheidsheffing
Een nieuw begin - Laat iedereen vrij, maar niemand vallen.
62 | Verkiezingsprogramma 2021 - 2025 De digitale versie lees je op d66.nl/eennieuwbegin
op vlees. Zo worden de werkelijke kosten voor het milieu, de natuur en de luchtkwaliteit
meegerekend in de prijs. Met de opbrengsten stimuleren we de omslag naar
kringlooplandbouw en een gezond voedingspatroon door stimulering van schoolfruit en
gezonde schoollunches.
• D66 staat voor klimaatrechtvaardigheid. D66 wil een rechtvaardige en eerlijke omslag.
Het mag niet zo zijn dat de rekening van verduurzaming onevenredig bij de armste mensen
komt te liggen, of dat zij blijven zitten met de laatste fossiele problemen.
De industrie wordt groen
We helpen de industrie om sneller te verduurzamen. Dit doen we door partijen bij elkaar
te brengen en zeker te stellen dat tijdig voldoende duurzame energie wordt opgewekt,
getransporteerd en gebruikt. De overheid zal een deel van risico’s moeten dragen van
investeringen in energieopwekking en opslag. We steunen bedrijven bij groene investeringen.
• We stimuleren pionierende projecten, zoals voor het produceren van groene waterstof en de
elektrificatie van industriële processen.
• We investeren in technieken die de CO2-uitstoot op korte termijn verlagen, zoals afvang en
opslag van CO2, bijvoorbeeld bij de productie van blauwe waterstof.
• We investeren in opschalen van elektrificatie en hybride systemen in de industrie voor
grootschalige productie van hoge temperatuur warmte en opwaarderen van restwarmte.
• We passen wetten en regels aan die partijen hinderen in het tijdig investeren voor de
energietransitie.
• De industrie moet samenwerken om de omslag te maken naar elektriciteit, afvang van CO2,
en de inzet van beiden voor de productie van basischemicaliën zoals waterstof, methanol
en mierenzuur. Subsidies voor energiebesparende innovaties moeten ook voor consortia
van samenwerkende bedrijven beschikbaar worden. Hier liggen kansen voor de grote
industriegebieden in Zeeland, Chemelot in Limburg, Eemshaven-Delfzijl-Emmen, RotterdamMoerdijk en het Noordzeekanaalgebied in Noord-Holland, maar ook voor kleinere clusters.
• Bedrijven moeten in hun jaarverslag volgens een standaard inzicht geven in hun klimaatimpact.
Banken moeten hogere buffers aanhouden voor leningen aan en investeringen in nietduurzame bedrijven.
Een nieuw begin - Laat iedereen vrij, maar niemand vallen.
63 | Verkiezingsprogramma 2021 - 2025 De digitale versie lees je op d66.nl/eennieuwbegin
Iedereen moet mee kunnen doen
De klimaatopgave is de grootste maatschappelijke uitdaging van onze tijd. Daarom verdient het
alle aandacht in de Tweede Kamer, het hart van de politiek. Na het sluiten van het klimaatakkoord
zijn nu burgers en volksvertegenwoordigers aan de beurt om te debatteren over de keuzes rond
verduurzamen. We willen een eerlijke en rechtvaardige omslag, waarbij iedereen mee kan komen.
Bij de omslag staat meedenken, meepraten en meeprofiteren voor D66 centraal.
• Jongeren leven in de wereld die wij achterlaten. We voeren een ‘generatietoets’ in om de stem
van volgende generaties actief te betrekken in het klimaatdebat.
• We vragen een burgerforum om mee te denken over keuzes in de klimaattransitie.
• We leunen minder op staatscommissies en de polder. Nieuwe akkoorden voor het klimaat,
milieu en biodiversiteit worden in de Tweede Kamer en het Europees Parlement bereikt.
Investeer in de groene banen van de toekomst
De energietransitie zal leiden tot een verlies aan fossiele banen, maar brengt een enorm
potentieel aan nieuwe groene banen met zich mee. Denk aan technici als monteurs, installateurs,
bouwkundigen en elektriciens. D66 wil dat iedereen mee kan doen. Door middel van omen bijscholing worden werknemers uit de fossiele industrie kansen geboden in de schone
maakindustrie van de toekomst. Goed opgeleide vakmensen zijn cruciaal voor een geslaagde
energietransitie.
• D66 wil dat mbo’s, hogescholen en universiteiten kunnen meepraten en meedenken met
de lokale, nationale en Europese klimaatplannen. In het onderwijs worden de vakmensen van
de toekomst opgeleid.
• Werkgevers worden gestimuleerd om bij- en omscholing aan te bieden aan hun werknemers.
• Bij sluiting en afschaling van fossiele industrieën denken de overheden samen met de sociale
partners mee over een sociaal plan om werknemers naar een nieuwe baan te begeleiden.
Een schone en veilige leefomgeving
Een schone omgeving is onmisbaar voor onze gezondheid en welvaart. Grenzen aan de uitstoot
zijn nodig als we voor alle Nederlanders frisse lucht, schoon water, schone grond en een rustige
nacht zonder lawaai willen. Medicijnresten moeten afgevangen worden. We willen milieuschade
voorkomen, in plaats van achteraf oplossen. Het toepassen van giftige stoffen die niet afbreken in
de natuur moet zoveel mogelijk voorkomen worden.
Een nieuw begin - Laat iedereen vrij, maar niemand vallen.
64 | Verkiezingsprogramma 2021 - 2025 De digitale versie lees je op d66.nl/eennieuwbegin
• We zetten in op een Schoon Water Akkoord en Geluidshinder Akkoord met provincies en
gemeenten. Net als met het Schone Lucht Akkoord wil D66 de gezondheidsschade en
vervuiling halveren per 2030.
• D66 wil dat Nederland inzet op een Europees verbod op toepassen van onafbreekbare stoffen
zoals PFAS. Ook moet er een Europese bodemrichtlijn voor gevaarlijke stoffen komen.
• Risicovolle en afvalverwerkende bedrijven moeten zelf maatregelen nemen tegen milieuschade
bij faillissement.
• D66 staat voor stevige en onafhankelijke milieu-inspecties. De onafhankelijkheid van de
milieu- inspecties (Omgevingsdiensten) wordt wettelijk vastgelegd en handhaving versterkt.
Het KNMI en het RIVM zijn belangrijke adviseurs over onze leefomgeving en krijgen daarom
als zelfstandig bestuursorganen (ZBO) een onafhankelijkere positie. De commissie voor de
milieueffectrapportage wordt versterkt en hun advies wordt voor meer projecten verplicht.
• We zetten in op kringlooplandbouw.
Een nieuw begin - Laat iedereen vrij, maar niemand vallen.
65 | Verkiezingsprogramma 2021 - 2025 De digitale versie lees je op d66.nl/eennieuwbegin
Sneller en schoner van A naar B
Vervoer is belangrijk om naar je werk, opleiding, vrienden of familie te gaan. Ook als we vaker
thuiswerken, zal Nederland vastlopen als wij nu niets doen. We moeten anders en slimmer naar
alle modaliteiten (auto, fiets, OV) van vervoer kijken, zodat we ook in de nieuwe realiteit op een
duurzame en verantwoorde manier onze bestemmingen kunnen bereiken.
Bij investeringen in mobiliteit staan bereikbaarheid en duurzaamheid bij ons voorop. Wij willen
dat het openbaar vervoer in de stedelijke omgeving aantrekkelijker wordt dan de auto. We
investeren in een snellere OV-verbinding naar Noord- en Zuid-Nederland en onze Oosterburen.
We stimuleren ook de grote innovaties die worden verwacht met schoner, zelfrijdend vervoer.
Wij bieden reizigers meer vervoers- en overstapmogelijkheden, bijvoorbeeld via de fiets,
elektrische scooters of (deel)auto’s. Dit vraagt om grote investeringen, maar die zijn
noodzakelijk, ook voor een schonere lucht.
Beter openbaar vervoer
Het openbaar vervoer is een duurzame manier om van A naar B te komen. D66 is voor uitbreiding
van het spoor. In heel Nederland - van Groningen tot Maastricht - gaan treinen, trams en
(elektrische) bussen vaker rijden. Daardoor wordt overstappen even makkelijk als in de metro. Dat
zorgt ook voor een goede aansluiting op de regio’s. Alle wijken worden binnen tien minuten per
bus of fiets van een OV-knooppunt gebouwd.
• We reserveren binnen het Mobiliteitsfonds meer geld voor infrastructuur, vooral voor openbaar
vervoer. De focus op de auto binnen het huidige fonds houdt een echte keuze voor OV, en
daarmee schone verstedelijking, tegen. We investeren in goede OV-verbindingen naar nieuw
te bouwen woonwijken, een snelle trein naar Duitsland en snellere verbindingen naar Noord-,
Oost- en Zuid-Nederland, zoals de Nedersaksenlijn.
• We investeren in het spoor om treinen vaker te laten rijden. Met betere veiligheidssystemen
(ERTMS) en bovenleidingen met hogere spanning (3 kV) kunnen treinen korter achter elkaar
aan rijden. We scherpen de normen voor geluid en trillingen trein railinfra met name binnen de
bebouwde kom aan.
• We willen meer investeren in regionaal openbaar vervoer. Waar vervoersregio’s nu veel moeite
hebben om bij nieuwe ontwikkelingen hoogwaardig openbaar vervoer aan te leggen willen
we dat hiervoor makkelijker geld beschikbaar komt vanuit het rijk ook uit het MIRT. Daarnaast
willen we het voor gemeenten mogelijk maken om investeringen in openbaar vervoer
afdwingbaar te maken net zoals de parkeernorm bij nieuwe ontwikkelingen.
• We willen de metro’s in Amsterdam en Rotterdam automatiseren. Hiermee kunnen twee keer
zo veel passagiers worden vervoerd. We willen investeren in een light railnetwerk in de regio
Utrecht en andere grote verstedelijkingsgebieden. We willen investeren in een metrolijn tussen
Een nieuw begin - Laat iedereen vrij, maar niemand vallen.
66 | Verkiezingsprogramma 2021 - 2025 De digitale versie lees je op d66.nl/eennieuwbegin
Amsterdam en Almere. Zowel hier als bij de sprinterlijnen tussen Leiden en Dordrecht komt
ruimte voor nieuwe woonwijken die daardoor gelijk aangesloten zijn op een snelle verbinding
met grote steden in de Randstad. Knelpunten op het spoor worden opgelost door een extra
spoor aan te leggen. Dat doen we tussen Haarlem - Leiden en Dordrecht om meer sprinters te
laten rijden en tussen Leiden en Utrecht om naast een intercity ook een sprinter te laten rijden.
We Trekken de Noord-Zuidlijn door via Schiphol naar Station Hoofddorp.
• D66 wil de OV-reis Amsterdam-Groningen en Utrecht-Breda sneller maken. Daarom zal D66
zich inzetten voor het bouwen van de Lelylijn en het bouwen van een spoorlijn Breda-Utrecht,
om zo de reistijd tussen de Randstad en zowel het Noorden als Noord-Brabant drastisch te
verkleinen.
• Bij een goede ontsluiting van de plek waar je woont en de plek waar je werkt, hoort wat
D66 betreft ook een uitbreiding van het Nederlandse nachtnet van treinen. We kijken hierbij
sowieso naar plekken als Almere en Lelystad om aan te sluiten, maar ook naar steden buiten
de randstad zoals Groningen.
• We stellen tot doel dat reizen met het openbaar vervoer voor afstanden tot minstens 700
kilometer goedkoper moeten zijn dan met de auto en het vliegtuig.
• We versterken de positie van vervoersautoriteiten in aanbestedingen. Zij moeten niet alleen
naar de kosten kijken, maar ook naar betere aansluiting van bussen en treinen.
• Wij willen in gesprek met werkgevers, scholen en lokale bestuurders over werk- en
openingstijden. Als organisaties anders gaan roosteren, kan de dienstregeling van het
openbaar vervoer en de infrastructuur daar ook op aangepast worden. Zo wordt de spits
ontzien.
• D66 wil dat alle stations vanaf 2025 zelfstandig toegankelijk zijn voor mensen met een fysieke
beperking. Het is van belang dat het openbaar vervoer en de daarbij horende voorzieningen
voor iedereen in Nederland toegankelijk is.
• Om Nederland bereikbaar te houden, moet goederenvervoer meer over het water en het spoor
plaatsvinden. Door goederenvervoer te concentreren komt op andere sporen meer ruimte vrij
voor personenvervoer, bijvoorbeeld tussen Brabantse steden. Goederenvervoer per spoor
moet in 2025 volledig elektrisch zijn.
• Het (internationaal) vervoer van gevaarlijke stoffen dient plaats te vinden over tracés die
daarvoor geschikt en bestemd zijn. D66 wil geen vervoer van gevaarlijke stoffen door
woonkernen en een dedicated spoortraject of zone in West-Brabant voor het vervoer van
gevaarlijke stoffen.
Een nieuw begin - Laat iedereen vrij, maar niemand vallen.
67 | Verkiezingsprogramma 2021 - 2025 De digitale versie lees je op d66.nl/eennieuwbegin
Voorrang voor voetgangers, fietsers en OV
Als we in steeds drukkere steden meer gaan lopen, fietsen of met het OV reizen en minder
ruimte voor (stilstaande) auto’s benutten, komt kostbare ruimte vrij voor een veilige omgeving
met ruimte voor spelen en groen. D66 wil toe naar meer autovrije binnensteden en autoluwe
woonwijken, maar laat dit niet ten koste gaan van de bereikbaarheid. Veel stationsgebieden zijn
de afgelopen jaren veranderd in bruisende plekken met mooie stations, nieuwe gebouwen en
gezellige horeca. Op zulke mobiliteitshubs komen mensen samen en vinden ze hun eigen weg
naar hun bestemming. Met de elektrische fiets en deelauto’s is de keuze tussen vervoersmiddelen
enorm toegenomen. D66 zet in op aantrekkelijke overstappunten waar al deze mogelijkheden
samenkomen. We stimuleren deelauto’s en investeren in mobiliteitshubs waar mensen gemakkelijk
kunnen overstappen tussen fiets, auto en OV.
• Fietsers zijn kwetsbaar in het verkeer. Tienduizenden raken jaarlijks gewond en honderden
overlijden door ongelukken. Tegelijkertijd wordt er binnen steden zeer weinig gehandhaafd
op snelheidsovertredingen, omdat het te moeilijk is om flitskasten geplaatst te krijgen.
Gemeenten krijgen daarom veel meer zeggenschap over het plaatsen van mobiele flitspalen.
• We maken ruimte voor de fiets. In de afgelopen jaren zijn er veel grotere fietsenstallingen
bij stations gebouwd en daar gaan we mee door. We investeren in de aanleg, verbreding en
verbetering van fietspaden. We zetten in op meer fietskilometers, zeker met de elektrische
fiets. Daarom zetten we in op een landelijk netwerk van doorfietsroutes waar de fiets
voorrang heeft, je zo veel mogelijk ononderbroken door kan fietsen en er voorzieningen
zijn zoals bankjes en fietspompen. Zo pak je comfortabel de fiets voor kortere afstanden.
Binnen de stad krijgen fietsen voorrang op de auto. Fietsenstallingen krijgen daarom vaker
prioriteit boven parkeerplaatsen voor auto’s, ook in woonwijken. En we stimuleren (elektrische)
deelfietsconcepten om van en naar het station en carpoolplaatsen te komen.
• We versnellen de keuring en toelating van licht elektrische voertuigen, zoals elektrische steps
en scooters. Veiligheid staat hierbij voorop.
• Wij helpen steden om de luchtkwaliteit in binnensteden te verbeteren. Daarom zetten we in op
milieuzones voor personen- en bestelauto’s in minimaal 45 steden in 2025. Bezorgscooters en
bezorgauto’s moeten vanaf 2025 zonder uitstoot rijden.
• We steunen de ontwikkeling van apps voor actueel reisadvies via meerdere vervoersmiddelen
waar je gelijk kan reserveren, boeken, betalen en de CO2 uitstoot van de reis wordt getoond.
We willen dat alle vervoerders hun data hiervoor beschikbaar stellen, met inachtneming van
privacy en vertrouwelijkheid. Daar moet de Autoriteit Consument en Markt dan wel meer
ruimte voor bieden. Vervoerders mogen hun eigen dienst niet bevoordelen in hun app.
Een nieuw begin - Laat iedereen vrij, maar niemand vallen.
68 | Verkiezingsprogramma 2021 - 2025 De digitale versie lees je op d66.nl/eennieuwbegin
• D66 wil verkeersveiligheid prioriteit geven. Conform het Strategisch Plan Verkeersveiligheid is
de ambitie om in 2050 tot nul verkeersdoden te komen. Dit vraagt om meer sturing van rijk en
investeren in veilige (fiets)infrastructuur, verkeershandhaving en veilig gedrag in het verkeer.
• In dorpen en steden verlagen we de algemene snelheidslimiet van 50 naar 30 km/uur, zodat
straten veiliger worden voor fietsers en voetgangers. Wegen met een snelheidslimiet van 50 of
70 km/uur worden de uitzondering binnen de bebouwde kom.
Schone auto’s zijn de toekomst
We hebben in het klimaatakkoord afgesproken om vanaf 2030 alleen nog emissievrije auto’s
te verkopen. We zorgen dat dit ook daadwerkelijk gaat gebeuren. Dat geldt ook voor andere
emissievrije vervoermiddelen, zoals emissievrije bromfietsen. D66 zorgt ervoor dat het gebruik
van alle niet-emissievrije voertuigen snel wordt teruggebracht.
• Elektrische auto’s moeten voor particulieren en tweedehands aantrekkelijker worden,
bijvoorbeeld door een tijdelijke aankoopsubsidie of garanties op de batterijen van
tweedehands auto’s.
• We blijven investeren in laadpalen. Ook in slimme laadpalen, waarmee elektrische auto’s
kunnen laden wanneer de stroom goedkoop is en weer terug kunnen leveren aan het net
wanneer er tekorten zijn. Zo worden auto’s een opslagplaats voor energie.
• We zorgen voor duidelijke borden langs de snelweg om je naar laadstations te wijzen en voor
een transparant systeem aan de paal, zodat het opladen van je auto even makkelijk is als je
mobieltje. Vooraf moet duidelijk zijn hoeveel je betaalt.
• We stimuleren experimenten met zelfrijdende en met elkaar communicerende (vracht)auto’s
op de snelweg, met aandacht voor gegevensbescherming en privacy.
• De maximumsnelheid op snelwegen wordt niet hoger dan 100 km per uur. Op N-wegen
binnen de bebouwde kom brengen we dit terug naar 70 km per uur, voor een betere
verkeersveiligheid.
• D66 wil dat Nederland aandringt op een strengere Europese uitstootnorm voor nieuwe auto’s.
Vanaf 2030 zouden alleen nog emissievrije auto’s geproduceerd moeten worden.
• D66 wil geluidsmetingen voor gemotoriseerd verkeer in de grote steden en overtredingen
van de geluidsnorm aanpakken. Om ervoor te zorgen dat de geldende maximumsnelheid niet
kan worden overschreden, kunnen gemeenten verplichte snelheden aan het gemotoriseerd
vervoer uitgerust met een Intelligent Speed Adaptation systeem opleggen.
Een nieuw begin - Laat iedereen vrij, maar niemand vallen.
69 | Verkiezingsprogramma 2021 - 2025 De digitale versie lees je op d66.nl/eennieuwbegin
Europa met de trein en hyperloop
Snelle Europese treinverbindingen zijn tot 700 kilometer een goed alternatief voor vliegen.
We willen betere verbindingen en maken overstappen tussen vliegtuig en trein gemakkelijker.
Bovendien investeren we in de ontwikkeling van een Hyperloop, als duurzaam, snel en geluidsarm
alternatief voor Europese vliegreizen.
• We verbeteren de aansluiting van Nederland op het Europese hogesnelheidsnetwerk.
Het aantal dagelijkse treinen richting Parijs en Londen moet fors omhoog. Ook een snelle en
frequente treinverbinding naar onze belangrijkste handelspartner Duitsland ontbreekt nog.
We willen in 2025 bindende afspraken met Duitsland, zodat de reistijd tussen Amsterdam
en Berlijn voor 2035 een uur korter gemaakt is.
• Station Amsterdam Zuid ontwikkelen we tot een internationale spoorterminal waar ook op
vluchten kan worden ingecheckt. Hiermee komt ook minder druk te staan op Amsterdam
Centraal. We trekken de Noord-Zuidlijn door via Schiphol naar Station Hoofddorp.
• Voor korte vluchten introduceren we een hogere vliegbelasting. Zo wordt de trein het logische
alternatief. Deze belasting daalt naar gelang vliegtuigen hun emissie reduceren. Ook vraagt de
staat als aandeelhouder aan KLM om niet meer op deze bestemmingen te vliegen.
• De minister verantwoordelijk voor mobiliteit gaat zich met buurlanden inzetten om
gecombineerde trein-vliegreizen aan te bieden in reisplanners en boekingssystemen.
• We versterken regionale grensoverschrijdende spoorverbindingen, zodat grensgebieden
beter verbonden raken.
• We pleiten voor een Europese Spoorautoriteit die zorgt voor een Europese dienstregeling,
treinreizen naar populaire vakantiebestemmingen en aantrekkelijke nachttreinen met lagere
tracékosten. Bovendien moet je één kaartje kunnen boeken voor internationale reizen met
zowel het vliegtuig als de trein, met een eerlijke vergelijking van de klimaatimpact.
• De overheid als werkgever geeft voor dienstreizen binnen Europa het goede voorbeeld
met de trein.
Een eerlijke prijs voor autogebruik
De complexe belastingen op auto’s belasten vooral bezit en veel minder het gebruik van de auto.
Wij willen een simpeler systeem van rekeningrijden waarmee we uitstoot terugdringen, files
verminderen en zorgen voor schonere lucht.
• We vervangen de motorrijtuigenbelasting en tolheffing door een intelligente kilometerheffing
voor auto’s en bestelauto’s. Deze heffing baseren we op CO2-uitstoot, plaats en tijd. Met de
Een nieuw begin - Laat iedereen vrij, maar niemand vallen.
70 | Verkiezingsprogramma 2021 - 2025 De digitale versie lees je op d66.nl/eennieuwbegin
spitsheffing verleiden we mensen om op een rustiger moment of een andere manier te reizen.
• In en rondom grote steden en rond kwetsbare natuur wordt een hoger tarief gerekend.
Hier willen we autogebruik ontmoedigen om de luchtkwaliteit in de stad te verbeteren en
ruimte te maken voor ander vervoer.
• De belasting bij aanschaf van auto’s (bpm) gaat ook voor bestelbusjes, motoren en oldtimers
rekening houden met CO2-uitstoot. Vrijstellingen voor bedrijven bouwen we af.
• Deze maatregelen zijn een verschuiving van autobelastingen. De opbrengsten van de bpm
en accijnzen gaan dalen doordat er steeds minder brandstofauto’s zijn. Dit compenseren we
in het tarief voor de kilometerheffing.
• De vrachtwagenheffing blijft zeker tot 2030 gelden. De opbrengsten worden teruggesluisd
naar schone innovatie in de Nederlandse transportsector.
Veilig vliegen tegen een eerlijke prijs
Dankzij de luchtvaart kunnen we internationaal zakendoen en overal ter wereld wonen, werken
en studeren. Maar de keerzijde van het vliegen voor het milieu en voor de gezondheid van
omwonenden wordt steeds zichtbaarder. D66 wil een einde maken aan de massaconsumptie van
vliegen ten koste van de leefomgeving. We willen daarom duidelijke en handhaafbare klimaat- en
milieugrenzen, een eerlijke prijs voor vliegen en investeringen in duurzame innovaties. Zeker nu, in
tijden van corona, moeten we hieraan werken.
• Ons luchtvaartbeleid richt zich op herstel van de balans tussen economie en leefomgeving.
De impact van de luchtvaart op het klimaat en op de gezondheid van omwonenden moet
worden ingeperkt. Daarom komen er heldere, handhaafbare en strengere grenzen en
verbeterdoelstellingen voor uitstoot van CO2, voor geluidsbelasting en voor luchtvervuiling.
Uit deze normen volgen de plafonds voor het aantal vliegbewegingen op Nederlandse
luchthavens. We laten transparant en onafhankelijk meten en handhaven. De totale
stikstofuitstoot en -depositie van de luchtvaartsector moet beter in kaart worden gebracht en
dient door de sector eerlijk en evenredig zelf te worden verminderd.
• Om de overlast en gezondheidsschade voor omwonenden van Schiphol terug te dringen
halveren we het aantal nachtvluchten naar maximaal 14.000 per jaar.
• Lelystad Airport kan alleen open voor burgerluchtvaart als dit niet leidt tot groei van de
uitstoot en milieuvervuiling van luchtvaart in Nederland. Ook stellen we als voorwaarden
dat er geen ‘laagvliegroutes’ zijn, er geen stikstofprobleem ontstaat en Lelystad alleen mag
functioneren als overloopluchthaven van Schiphol.
Een nieuw begin - Laat iedereen vrij, maar niemand vallen.
71 | Verkiezingsprogramma 2021 - 2025 De digitale versie lees je op d66.nl/eennieuwbegin
• De tarieven op Schiphol zijn erg laag voor Europese begrippen. Voor de meest vervuilende
en luidste vliegtuigen willen wij de tarieven verder verhogen, om zo geluidsoverlast en uitstoot
te beperken.
• We willen af van vrijstellingen voor accijns en btw in de luchtvaart. Zolang dat wereldwijd
nog niet is geregeld, maken we afspraken in de Europese Unie om vliegen een eerlijkere
prijs te geven. In de Nederlandse vliegtaks worden overstappende passagiers niet langer
ontzien. Voor de korte afstand krijgt de vliegtaks een verhoging, vanuit het idee dat schonere
alternatieven een betere kans moeten krijgen. Daarna geldt het normale tarief, dat oploopt op
basis van afstand, zodat de vluchten met de hoogste CO2-uitstoot ook de hoogste vliegtaks
kennen.
• Zodra het mogelijk is gemaakt om slots te verdelen op basis van bestemming, reduceren we
het aantal korte afstandsvluchten, waarbij de prijsstelling voor de beschikbare landingsrechten
zo mogelijk wordt verhoogd met een gradueel stijgende korte-afstandsheffing. Hierdoor wordt
een adequate bereikbaarheid per trein van een aantal belangrijke bestemmingen gestimuleerd,
waardoor de trein een redelijk alternatief kan worden voor deze korte afstandbestemmingen.
• We laten het gebruik van schone brandstoffen in vliegtuigen mee groeien met de productie.
In 2030 moet de uitstoot van vluchten van en naar Nederlandse luchthavens tenminste
met 20% zijn gereduceerd. Met onderzoeksinstellingen, luchtvaartindustrie en luchthavens
investeren we in het vliegen op waterstof en/of e-fuels (bijv. synthetische kerosine), zodat
er versneld een basis wordt gelegd voor duurzame luchtvaart en de Nederlandse luchtvaart
internationaal een voortrekkersrol kan vervullen.
• De adviezen van de Onderzoeksraad voor de Veiligheid ten aanzien van Schiphol moeten
worden opgevolgd. Toezicht op de veiligheid en handhaving na incidenten door de Inspectie
Leefomgeving en Transport gebeurt strikt en transparant.
• Een ramp als de MH17-ramp mag nooit meer gebeuren. De Europese luchtvaartautoriteit krijgt
bevoegdheden om luchtruimen te sluiten als zij dit nodig acht ter bescherming van de reizigers
en vliegtuigbemanningen. De beweegredenen rondom sluiting van bepaalde luchtruimen zal
tijdig en openbaar beschikbaar gesteld worden zodat reizigers een weloverwogen besluit
kunnen nemen over hun reis.
Een nieuw begin - Laat iedereen vrij, maar niemand vallen.
72 | Verkiezingsprogramma 2021 - 2025 De digitale versie lees je op d66.nl/eennieuwbegin
Duurzame maritieme sector (zeevaart, binnenvaart en havens)
Steeds meer van onze goederen komen van fabrieken aan de andere kant van de wereld. De
Nederlandse havens zijn van grote waarde voor onze economie. De scheepvaart groeit enorm
en daarmee de uitstoot. (Overheids)investeringen in een emissieloze maritieme sector zorgen
voor vermindering van de broeikasuitstoot en stikstof- en fijnstofdepositie met behoud van een
internationale concurrentiepositie. Dat doen we door in te zetten op alternatieve brandstoffen en
energiedragers.
• We subsidiëren schonere scheepsmotoren voor binnenvaartschepen.
• We realiseren walstroomvoorzieningen voor zee- en binnenvaartschepen op strategisch
logische plekken in Europa.
• In lijn met de Green Deal zeevaart, binnenvaart en havens zetten we in op de versnelling
van de maritieme energietransitie met de overheid als launching customer voor de Koninklijke
Marine en Rijksrederij. Nieuwe onderzoeksgelden en financieringsregelingen maken het
mogelijk om in 2030 30 emissieloze schepen te hebben varen en zeker vijf bestaande
schepen duurzaam om te bouwen.
• We zetten ons in voor een wereldwijde minimum CO2 toeslag op brandstoffen voor scheepen luchtvaart. Als genoeg landen dat toepassen, kunnen schepen minder makkelijk over de
grens bunkeren.
• Zo lang er geen wereldwijde oplossing is, moeten we in Europa het voortouw nemen.
Voor scheep- en luchtvaart tussen landen binnen de EU wordt een accijns ingevoerd ter
hoogte van de milieu- en klimaatschade.
• We passen afspraken met de Rijnlanden aan om accijns te kunnen heffen op binnenvaart
en een prijs te vragen voor (lucht)vervuiling. Daarnaast verplichten we in de binnenvaart een
verlaging van de CO2-uitstoot van tenminste 40 procent per kilometer in 2030.
Een nieuw begin - Laat iedereen vrij, maar niemand vallen.
73 | Verkiezingsprogramma 2021 - 2025 De digitale versie lees je op d66.nl/eennieuwbegin
Ruimte maken voor nieuwe natuur
Veel mensen genieten van natuur. De ideale plek om te ontspannen, sporten en even tot
jezelf te komen. Maar helaas gaat het slecht met de Nederlandse natuur. Slechts vier procent
van de natuurgebieden is in goede staat. Het aantal wilde dieren is gehalveerd sinds 1990.
De stikstofcrisis maakt pijnlijk duidelijk dat de natuur, samenleving en economie niet altijd
in harmonie met elkaar zijn. Wat D66 betreft gaan we veel nieuwe natuur aanleggen, de
bestaande natuur beter beschermen en het stikstofprobleem oplossen.
We creëren grotere natuurgebieden
Veel natuurgebieden in Nederland zijn van elkaar gescheiden in kleine en geïsoleerde gebieden.
Dit brengt dier- en plantensoorten in gevaar. Populaties worden te klein, dieren kunnen elkaar
niet meer bereiken. Grotere leefgebieden, betere verbindingen en groene bufferzones zorgen
voor sterkere populaties en een grotere overlevingskans van soorten. En lossen tegelijkertijd
stikstofconflicten voor de lange termijn op.
• We zorgen dat in 2050 alle natuur in goede staat is. Als tussenstap willen we dat in 2030
50 procent stikstofreductie is gerealiseerd.
• In 2030 is 30 procent van ons land- en zeeoppervlak effectief beheerd natuurgebied.
Dit Natuurnetwerk is een combinatie van beschermde gebieden en andere gebieden die
behoud van biodiversiteit als hoofddoel hebben.
• We creëren tot 2025 50.000 hectare extra beschermde natuur en 160.000 hectare tot 2040.
Dat is een derde meer natuur dan we nu hebben. Natuurgebieden worden uitgebreid en
verbonden.
• We maken ruimte voor natuur van gebieden met arme, dalende en verzilte grond. Deze
gebieden zijn het minst interessant voor landbouw, terwijl de reguliere landbouw er de
meeste milieuschade doet. Dat betekent dat een groot deel van het Groene Hart
weidevogelgebied wordt en er bossen bij komen op de hoge zandgronden van Drenthe,
Twente en de Achterhoek tot de Brabantse Peel.
• D66 wil de Veluwe en de Utrechtse Heuvelrug verbinden met een natuurcorridor tussen
Garderen en Austerlitz, net als de Veluwe met de Oostvaardersplassen. We werken samen
met Duitsland en België om natuurgebieden te verbinden.
• Rond natuurgebieden zorgen we voor groene bufferzones die de natuur beschermen tegen
stikstofuitstoot en verdroging. We leggen jaarlijks 20.000 hectare groene bufferzone aan om in
2040 op 400.000 hectare uit te komen. Het overgrote deel krijgt een landbouwfunctie. In deze
bufferzones wordt industrie geweerd, ligt het waterpeil hoger dan op normale landbouwgrond
en worden mest en bestrijdingsmiddelen tot het minimum beperkt.
Een nieuw begin - Laat iedereen vrij, maar niemand vallen.
74 | Verkiezingsprogramma 2021 - 2025 De digitale versie lees je op d66.nl/eennieuwbegin
• Landbouwgrond kan soms meer biodiversiteit herbergen dan natuurgebieden. Maar dan
moet er wel plek zijn voor poelen, bloemrijke slootkanten of een struikrand. D66 wil boeren
ondersteunen om zulke elementen terug te brengen.
• Als onderdeel van de stikstofmaatregelen van het huidige kabinet worden boeren rond
Natura 2000-gebieden uitgekocht. D66 wil een deel van deze grond teruggeven aan de
natuur. Het andere deel bestemmen we voor natuur-inclusieve landbouw. D66 wil kijken
naar de mogelijkheden voor een groene ruilverkaveling. Daarbij willen we boerenbedrijven
zonder opvolger opkopen en deze doorverkopen aan boeren die rond Natura 2000-gebieden
worden uitgekocht.
• Voor de uitvoering van deze grondoperatie wordt een grondbank opgericht. De extra
natuurgebieden komen in staatseigendom, maar de 400.000 hectare groene bufferzones
worden verkocht of verpacht aan kringloopboeren en natuurcollectieven. Grond kan alleen
onteigend worden als er anders grote vertragingen optreden voor het aansluiten van
natuurgebieden. Het bestaande wettelijke instrumentarium, zoals de WILG wordt
hiervoor ingezet.
• Natuurbeheerorganisaties zijn verantwoordelijk voor het beheer en onderhoud van het
natuurnetwerk. Daar horen hogere vergoedingen én eisen voor onderhoud bij.
• De Markerwadden worden uitgebreid om de natuur- en waterkwaliteit van het Markermeer
te versterken, waarbij tevens ruimte gevonden kan worden voor natuurinclusieve woningbouw
tussen IJburg en Almere.
• Niet alleen het Deltaplan Biodiversiteitsherstel en de Bossenstrategie worden omarmd en
uitgevoerd, maar D66 zet zich in voor wereldwijde bindende biodiversiteitsdoelstellingen
in navolging van het Parijsakkoord, een ‘Parijs’ akkoord voor de natuur. In dit akkoord wordt
opgenomen dat de wereldwijde achteruitgang van biodiversiteit in 2030 gestopt moet zijn.
• In programma’s voor grote wateren nemen we prioriteit en middelen voor natuurbehouden verbetering mee, ook met het oog op klimaatverandering. Met ons werelderfgoed de
Waddenzee zijn we voorzichtig. Economische activiteiten tasten de natuur en het open
landschap niet aan. Intensieve visserij en mijnbouw bouwen we af. We willen een helder
beleidskader waaraan het beoogde natuurherstel kan worden getoetst en waarop kan
worden gehandhaafd.
Een nieuw begin - Laat iedereen vrij, maar niemand vallen.
75 | Verkiezingsprogramma 2021 - 2025 De digitale versie lees je op d66.nl/eennieuwbegin
We maken Nederland klimaat-klaar
Extremer weer door klimaatverandering is een realiteit geworden. De afgelopen jaren werden onze
zomers steeds heter en droger en onze herfst steeds natter. Om als Nederland opgewassen te
zijn tegen de gevolgen van de klimaatverandering, moeten we aan de slag om Nederland klimaatklaar te maken. Dit doen we samen met de natuur.
• We gaan bodemverzakking tegen. De Nederlandse bodem zakt op veel plaatsen snel weg
doordat het grondwaterpeil kunstmatig laag gehouden wordt om intensieve landbouw
mogelijk te maken. Dit is in veengebieden een groot probleem: er komt veel CO2 vrij en huizen
en wegen verzakken of lopen schade op. Wij willen het grondwaterpeil fixeren en verhogen.
Hoe de grond wordt gebruikt, volgt voortaan uit het waterpeil, niet andersom.
• Steden en dorpen worden groener: overheidsgebouwen worden klimaatbestendig en krijgen
een watertoets met eisen om water vast te houden. We werken samen met gemeenten aan
bomen en groenstroken die water vasthouden en verkoeling brengen. Voor alle publieke
projecten wordt biodiversiteit een eis. En we stimuleren huiseigenaren om hun tuinen te
vergroenen in plaats van te verstenen.
• We pakken de droogteproblematiek aan door water langer vast te houden. Verder zetten
we in op het hergebruik van afvalwater en creëren waterbuffers.
• We stimuleren de ontwikkeling van klimaatbestendige gewassen, inclusief bijpassende
voorlichting aan boeren.
• We bereiden ons voor op het scenario waarbij de zeespiegel verder stijgt en de huidige
kustbescherming niet langer voldoet. We starten daarom proefprojecten voor nieuwe
vormen van kustbescherming, zoals een brede dijk en eilanden met verschillende functies
voor de Zeeuwse kust.
Behoud van bossen
Bossen zijn onmisbaar voor de aarde. Bomen en bossen filteren de lucht, houden de omgeving
koel en de bodem gezond. Bovendien wonen er tal van dieren en planten in bossen en is hout een
belangrijke grondstof voor de economie. D66 vindt bosbehoud zeer belangrijk, wereldwijd maar
ook in Nederland. In Nederland moet er bos bijkomen. Dit draagt ook bij aan het tegengaan van
klimaatverandering.
• We planten de komende jaren 10 miljoen nieuwe bomen in Nederland.
• 90 procent van het hout dat we in Nederland gebruiken, komt uit het buitenland. Daarom is
het belangrijk dat bedrijven duurzaam hout importeren. D66 pleit daarom voor een Europees
importverbod op niet aantoonbaar duurzaam geproduceerd hout.
Een nieuw begin - Laat iedereen vrij, maar niemand vallen.
76 | Verkiezingsprogramma 2021 - 2025 De digitale versie lees je op d66.nl/eennieuwbegin
• Nederland moet zich – als grootste importeur en doorvoerhaven van soja – blijven inspannen
voor bindende Europese wet- en regelgeving die bedrijven verplicht hun productieketens vrij
te maken van ontbossing. Zo worden kwetsbare bossen binnen en buiten Europa beschermd.
• We verruimen de mogelijkheden om duurzaam bosbeheer onder Groen Beleggen
fiscaal te stimuleren.
• De Nederlandse bossen worden voortaan als permanente bosecosystemen natuurvolgend
beheerd. Daarmee worden de biodiversiteit vergroot, de vegetatie, bosbodem en het
bodemleven beschermd en nemen vastgelegde hoeveelheid CO2 en natuurbeleving toe.
Houtexploitatie door kaalkap doet dat allemaal niet en wordt daarom afgeschaft. Exploitatie
van bos vindt voortaan uitsluitend plaats door middel van selectieve uitdunning, het
zogenoemde uitkapbeheer. De Wet Natuurbescherming wordt daartoe aangepast.
• We leggen voedselbossen aan in wijken, parken, bermen, op daken, tuinen, balkons, en in
buitengebieden. D66 gaat de aanplant van klein-fruit, gewassen en productieve fruitbomen
en notenbomen met bij-vriendelijke randen rondom zulke projecten, actief stimuleren en
activeren op lokaal niveau.
Een nieuw begin - Laat iedereen vrij, maar niemand vallen.
77 | Verkiezingsprogramma 2021 - 2025 De digitale versie lees je op d66.nl/eennieuwbegin
Er komt een revolutie in de landbouw
Boeren zorgen voor ons eten. Veel boeren hebben innovatieve bedrijven. Maar we moeten ook
eerlijk zijn: de huidige land- en tuinbouw in Nederland is onhoudbaar. Er wordt te veel diervoer
van ver geïmporteerd, er worden te veel bestrijdingsmiddelen en kunstmest gebruikt en het
niveau van biodiversiteit is desastreus. Voor het grootste deel van de voedselproductie moet
een grote systeemverandering worden doorgevoerd.
In kringlooplandbouw staat een efficiënte en duurzame omgang met de aarde centraal.
Alleen zo kan een groeiende wereldbevolking binnen de grenzen van de aarde worden gevoed.
Dit vergt een andere visie op voer, mest, bodem en dierenwelzijn. Landbouwgrond moet in de
kringloopgedachte benut worden: meer grond voor plantaardig voedsel voor mensen, meer
restproducten gebruiken voor veevoer en minder vlees consumeren. Een vruchtbare bodem is
de basis van voedselproductie in plaats van chemie. De standaard voor het houden van dieren
gaat omhoog.Voor een duurzame kringloop van mest en voedsel is het nodig dat het aantal
kippen en varkens in Nederland halveert en het aantal koeien substantieel afneemt. Daarbij
gaat Nederland wereldwijd voorop lopen in het doelmatiger gebruiken van stikstof om de
uitstoot daarvan terug te dringen.
We brengen kringlooplandbouw in de praktijk
Boeren die niet volgens het kringloopprincipe werken moeten geholpen worden de omslag te
maken. Daar horen nieuwe verdienmodellen bij. Boeren moeten beloond worden voor zaken als
natuur- en landschapsbeheer en waterberging. Idealiter zou ook de landbouwsector meedoen bij
de CO2- beprijzing: belonen van het vasthouden van CO2 en betalen voor de uitstoot van CO2.
Daarnaast kan gedacht worden aan de keuze voor andere inkomstenbronnen, zoals zorgtaken,
recreatie en boerderijeducatie. Als kringlooplandbouw wordt doorgevoerd zullen de uitgaven aan
kunstmest, antibiotica en bestrijdingsmiddelen drastisch dalen. En de opkomst van korte ketens
zorgt voor minder voedselkilometers.
• We helpen boeren de omslag te maken naar kringlooplandbouw; het gebruik van
kringloopwaardig veevoer, reductie van kunstmest en bestrijdingsmiddelen en
mestverbetering. We stellen kennis beschikbaar aan boeren over methoden in
kringlooplandbouw via onafhankelijke landbouwvoorlichters, in het onderwijs en via
nascholing en we bevorderen dat kennis en ervaringen ook digitaal toegankelijk en
makkelijk te vinden zijn.
• We zorgen voor duurzaamheidsvoorwaardenin de voedingsindustrie en supermarkten, zodat
het gehele assortiment milieu- en diervriendelijk wordt, inclusief een eerlijke prijs voor boeren.
• D66 wil een prijs zetten op de landbouwuitstoot van broeikas- en stikstofgassen. De huidige
opstapeling van regels en uitstootrechten zorgt ervoor dat de landbouw alleen maar verder
intensiveert. Beprijzing zorgt er juist voor dat boeren zelf bepalen welke maatregelen het
Een nieuw begin - Laat iedereen vrij, maar niemand vallen.
78 | Verkiezingsprogramma 2021 - 2025 De digitale versie lees je op d66.nl/eennieuwbegin
best binnen hun bedrijf worden toegepast. We belonen boeren die stappen zetten naar
kringlooplandbouw. Zij betalen een lagere prijs voor hun uitstoot.
• We wijzigen het voor boeren dure systeem van verhandelbare fosfaat-, dier- en
stikstofrechten. In het nieuwe systeem geeft de overheid rechten uit op basis van
inhoudelijke criteria.
• De Europese Landbouwgelden die Nederland zelf kan verdelen, gaan alleen naar boeren
die stappen zetten naar kringlooplandbouw en natuurbeheer. Op termijn moet de generieke
inkomenssteun in zijn geheel verdwijnen. We creëren in de Europese Unie een gelijk speelveld
voor kringlooplandbouwproducten.
• We introduceren een mineralenbalans op bedrijfsniveau, zoals voorgesteld door de commissieRemkes. Hierdoor hebben boeren inzicht in hun milieuprestaties.
Naar beter voer, mest en bodemgebruik
De landbouw komt weer in balans met de natuur. Daarvoor moet de kringloop van voer, mest
en bodemgebruik worden hersteld. Er worden meer restproducten gebruikt als veevoer en nog
hoogwaardiger toepassingen, er wordt gewerkt met rijpe mest in plaats van rotte mest en met de
bodembiologie in plaats van met chemie. Onderzoek en praktijk laten al zien dat dit goedkoper is.
• Door dieren meer restproducten te voeren, zoals voedselresten, gewasresten en insecten,
komt er meer grond beschikbaar om voeding voor menselijke consumptie te telen. Daarbij
stimuleren we dat deze restproducten efficiënter worden ingezet. Voor sommige bronnen
moet Europese regelgeving voor diervoedsel worden versoepeld. De import van soja dringen
we terug, bijvoorbeeld met Europese importheffingen. We stimuleren de ontwikkeling van
alternatieven die we in Nederland kunnen telen.
• In de akkerbouw stimuleren we gemengde teelt en grotere rotaties van gewassen uit het
Gemeenschappelijk Landbouwbudget. Dit zorgt voor meer biodiversiteit, geeft minder
problemen met ziektes en minder gebruik van landbouwgif.
• We verbeteren de mest. Nu komen onder stallen ‘dunne’ (urine) en ‘dikke’ (ontlasting) mest
bij elkaar. Deze mest verrot en dat leidt tot een enorme uitstoot van methaan en ammoniak.
Wij willen dat bij nieuwbouw en verbouwingen emissiearme vloeren, die dikke en dunne mest
gescheiden opvangen, de norm worden. Per 2030 komt er een verbod op rotte drijfmest.
• We zetten ons in om knellende Europese mestwetgeving af te schaffen. Zo wordt het
aantrekkelijk om gewasresten uit de akkerbouw te gebruiken als veevoer en reststoffen uit de
mest als ‘kunstmest’ in de akkerbouw. We veranderen Europese regelgeving over mestnormen
Een nieuw begin - Laat iedereen vrij, maar niemand vallen.
79 | Verkiezingsprogramma 2021 - 2025 De digitale versie lees je op d66.nl/eennieuwbegin
per bedrijf naar normen per gewas- en grondsoort. Zo kunnen veehouders en akkerbouwers in
de regio elkaars mest optimaal gebruiken en is er minder kunstmest nodig.
• Landbouwbodems zitten vol leven. Als we weer leren deze bodembiologie te benutten
om robuuste gewassen te laten groeien, hebben we minder of geen chemie nodig. En het
bespaart de boer ook nog geld als hij geen bestrijdingsmiddelen en kunstmest hoeft te
kopen. D66 wil een grootschalige pilot om robuuste teeltmethoden te ontwikkelen vanuit
ecologisch efficiënte methoden. Het verminderen van bodembewerking, meer diversiteit van
planten door ruimere gewasrotaties, gebruik van groenbemesters en het permanent bedekt
houden van de bodem, vormen belangrijke uitgangspunten. Gewassen voeden hierbij het
bodemleven en omgekeerd.
• Er komt een scheurverbod voor blijvende graslanden in gebruik bij melkveehouders,
wat beter is voor biodiversiteit en klimaat. Het verbouwen van uitspoelingsgevoelige
voergewassen op zandgronden wordt aan banden gelegd. Dit maakt de landbouw
klimaatbestendig. Dit vermindert de uitstoot van broeikasgassen en leidt tevens tot minder
verontreiniging (eutrofiëring) van het grondwater, tot meer opslag van koolstof in de bodem
en tot versterking van het bodemleven.
• Verpachting van grond in eigendom van het Rijk moet onder voorwaarde van duurzaam
bodembeheer, bijvoorbeeld via een bodempaspoort. Contracten moeten worden afgesloten
voor een langere termijn.
Innovaties verduurzamen de landbouw
De ontwikkeling van nieuwe gewassen die geschikt zijn voor duurzame landbouw en
klimaatverandering aankunnen, is erg belangrijk. Nederland is daar een wereldspeler in en moet
dat blijven.
• D66 gaat uit van de wetenschappelijke consensus dat gemodificeerde gewassen (GMO) geen
groter risico vormen dan klassiek veredelde gewassen.
• Zaden mogen niet gepatenteerd worden. Het traditionele kwekersrecht werkt goed en werkt
snelle verbetering van zaden in de hand. Patenten remmen de vooruitgang.
• We moderniseren Europese GMO-regelgeving om genbewerking (CRISPR-Cas) mogelijk te
maken. Deze revolutionaire nieuwe techniek kan zaden veel preciezer en sneller verbeteren.
• Bij de toelating van bestrijdingsmiddelen op Europees niveau moet meer aandacht komen
voor milieuschade en de effecten van de stapeling van middelen. Nationaal dringen we de
toepassing van bestrijdingsmiddelen zo veel mogelijk terug.
Een nieuw begin - Laat iedereen vrij, maar niemand vallen.
80 | Verkiezingsprogramma 2021 - 2025 De digitale versie lees je op d66.nl/eennieuwbegin
• Bodembiologie speelt een belangrijke rol in kringlooplandbouw. Hier is meer onderzoek naar
nodig. Hier ligt een opgave voor onder andere de Wageningse biologen en ecologen.
• Innovatie in de voedselproductie hoeft echter niet alleen op het land te liggen. Ook op zee
zijn er, en zeker met de windmolenparken die er zijn en bijkomen, legio van mogelijkheden
om bijvoorbeeld voedsel te kweken en verbouwen.
• Mede met behulp van bovenstaande maatregelen is het mogelijk de Nederlandse
Nitraatrichtlijn in lijn te brengen met de normen van de Europese Kaderrichtlijn Water.
Dieren moeten een zo goed mogelijk leven leiden
We willen beter omgaan met dieren in de landbouw. D66 wil een eind maken aan de bio-industrie.
We hebben meer aandacht voor de rechtspositie van het dier, ook buiten de veehouderij.
• Wij verbeteren de rechtspositie van het dier fundamenteel. We hanteren een positieve definitie
van dierenwelzijn met aandacht voor de leefomstandigheden van het dier en diens natuurlijk
gedrag. Het houden van dieren in kooien wordt uitgefaseerd.
• We scherpen de regelgeving omtrent brandveiligheid in stallen aan.
• We zorgen voor betere controle op dierenwelzijn. Een onafhankelijke controle hoort niet
thuis bij het ministerie van Landbouw. We breiden de capaciteit van de dierenpolitie uit en
we pakken misstanden in de dierenslachterij aan. We versterken de NVWA door het aantal
inspecteurs te verhogen, te kijken naar de strenge sollicitatie-eisen en de integriteit van
de autoriteit te waarborgen. Daarbovenop kijken we naar het verhogen van boetes voor
misstanden en het toepassen van (tijdelijk) cameratoezicht in slachterijen.
• We willen veetransporten binnen de Europese Unie beperken tot maximaal vier uur. Uiteindelijk
zullen we overgaan naar het transporteren van vlees en karkassen in plaats van het vervoeren
van levende dieren.
• We dagen de wetenschap uit om dierproeven niet meer als gouden standaard te nemen.
Onderzoeksmethoden die een aanvulling of alternatief bieden voor dierproeven moeten een
grotere kans krijgen. Bij de financiering van onderzoeksvoorstellen moet gecontroleerd worden
of onderzoek met dieren echt nodig is. Door meer onderzoeksresultaten te delen zijn er
bovendien minder dierproeven nodig.
• Bij het fokken van dieren mag hogere productie of uiterlijke raskenmerken niet ten koste gaan
van het welzijn van het dier.
Een nieuw begin - Laat iedereen vrij, maar niemand vallen.
81 | Verkiezingsprogramma 2021 - 2025 De digitale versie lees je op d66.nl/eennieuwbegin
• We brengen de positieflijst voor zoogdieren in de praktijk en ontwikkelen positieflijsten voor
reptielen, amfibieën en vogels om te voorkomen dat ongeschikte dieren als huisdier worden
gehouden.
• Jaarlijks worden er grote hoeveelheden dieren gedood uit naam van schadebestrijding.
We zetten in op de preventie van schade om te voorkomen dat we achteraf dieren moeten
doden. Er wordt intensief samengewerkt met diverse kennisinstituten op het gebied van
dierplaagbeheersing om de overlast en dierenleed te voorkomen. Het gebruik van gif wordt
zoveel mogelijk teruggebracht om te voorkomen dat dit ons ecosysteem belast.
We stoppen de illegale handel in wilde dieren
De coronacrisis laat zien dat het niet langer houdbaar is hoe we met de natuur omgaan. Massale
ontbossing en de illegale handel in wilde dieren zorgen ervoor dat dier en mens dichter op
elkaar komen te leven en besmettelijke ziektes sneller over kunnen slaan (‘zoönose’). De recente
coronapandemie is daar een voorbeeld van. Bovendien vormt de manier waarop we dieren houden
binnen de intensieve veehouderij grote risico’s voor de volksgezondheid.
Wij willen de illegale handel in wilde dieren stoppen en we gaan de vernietiging van leefgebieden
tegen. De intensieve veehouderij hervormen we naar een systeem waarin dierenwelzijn wordt
geborgd en waarin minder risico’s bestaan voor de volksgezondheid. Zo wordt de kans op
verspreiding van ziektes van dier op mens kleiner en herstellen we het evenwicht tussen
natuur en mens.
• We willen hogere straffen voor de illegale handel in planten en dieren en criminelen
winsten ontnemen.
• Er moet op Schiphol en in de Rotterdamse haven meer gespeurd worden naar de smokkel
van wilde dieren. Ook door grote distributiecentra van internationale handel moet er
samengewerkt worden en worden gecontroleerd.
• We willen een beter registratiesysteem van bedreigde vogelsoorten.
• Er moet een Europese richtlijn komen voor opvangcentra van wilde dieren, met
kwaliteitsstandaarden en financiële steun.
Een nieuw begin - Laat iedereen vrij, maar niemand vallen.
82 | Verkiezingsprogramma 2021 - 2025 De digitale versie lees je op d66.nl/eennieuwbegin
Energie voor de toekomst
D66 zet zich in voor een energierevolutie. Wij willen dat mensen en bedrijven zoveel mogelijk
zelf makkelijk en goedkoop schone energie kunnen opwekken. Bewoners gaan meepraten,
meedenken en meeprofiteren van de schone energie van de toekomst. We helpen ook mensen
en bedrijven die investeren in verduurzaming. Als huizen worden verduurzaamd, komen we
iets brengen: een comfortabeler huis, met lagere of gelijke maandlasten. En we investeren in
de ontwikkeling en opschaling van nieuwe technieken voor de productie van duurzame energie
zodat deze kunnen concurreren met olie en aardgas.
Een duurzame energiemix
De energiebronnen van de toekomst bestaan voor Nederland vooral uit zonne- en windenergie,
aangevuld met bijvoorbeeld aardwarmte en groen gas. Pieken en dalen vangen we op met
innovatieve oplossingen voor opslag, zoals batterijen en groene waterstof. We laten vraag en
aanbod van elektriciteit zo goed mogelijk op elkaar aansluiten door het afrekenen van stroom
met real time prijzen te stimuleren. Zolang we nog niet genoeg zonne- en windenergie opwekken,
benutten we aardgas als transitiebrandstof (met opslag en het liefst ook hergebruik van CO2) en
in beperkte mate biomassa.
• De energietransitie vergt grote investeringen, waarbij kosteneffectiviteit voor D66 een
belangrijk aspect is.
• We gaan investeren in grootschalige opslag in batterijen door het basisbedrag in de SDE++
voor leveringszekere groene stroom te verhogen.
• Als we investeren in tijdelijk benodigde energiebronnen, zorgen we dat dit de ontwikkeling v
an echt schone alternatieven niet in de weg staat. Bovendien voorkomen we zogenaamde
lock-in-situaties, waarbij we nog jaren vastzitten aan een transitiebrandstof.
• We stoppen zo snel mogelijk met de subsidie voor nieuwe centrales die houtige biomassa
verbranden voor warmte. We kunnen biomassa beter benutten als grondstof.
• In de afgelopen vier jaar hebben we al drie kolencentrales gesloten en in 2025 gaan er nog
twee dicht. De laatste drie kolencentrales moeten nu ook snel gesloten worden. Uiterlijk in
2030 en waar mogelijk eerder. Werknemers moeten naar nieuw werk worden begeleid.
Ook op Europees niveau willen we wetgeving om kolencentrales te sluiten.
Ruimte voor zon en wind op land
We willen dat mensen grip kunnen hebben op hun energierekening, door schone
energieopwekking dichtbij huis te stimuleren. Geen dak blijft onbenut voor zonnepanelen. Zelf
thuis zonne-energie opwekken zal nog niet de totale energievraag dekken. Daarom geven we
ruimte aan de ontwikkeling van alle vormen van schone energie. Nieuwe grootschalige zonne-
Een nieuw begin - Laat iedereen vrij, maar niemand vallen.
83 | Verkiezingsprogramma 2021 - 2025 De digitale versie lees je op d66.nl/eennieuwbegin
en windenergieprojecten op land zijn nog steeds belangrijk om de duurzaamheidsdoelstellingen
te kunnen halen.
• Het is van belang om procedures voor de aanleg van windparken te versnellen en minder
complex te maken. De vraag naar schone energie is te belangrijk om met strenge regels
te verhinderen.
• Van de zonne- en windenergiesector wordt verwacht dat ze omwonenden betrekken bij
de komst van zonne- en windmolenparken en dat ze rekening houden met de natuur bij de
ontwikkeling van zonne- en windparken.
• We willen dat mensen zoveel mogelijk in de gelegenheid zijn om zelf schone energie op
te wekken. We zien een rol voor energiecollectieven en buurtwindmolens. Daarnaast
stimuleren we energiecoöperaties die lokaal grootschalig duurzame energie-opwek realiseren.
Meepraten en meeprofiteren van bewoners staat centraal. Zo moeten provincies, gemeentes
en het Rijk ook kunnen eisen dat mensen die in de buurt wonen van een windmolen
meeprofiteren van de opbrengsten. In het klimaatakkoord is al afgesproken dat we streven
naar minimaal 50 procent lokaal eigendom voor duurzame opwekking op land. Dat streven
gaan we met extra financiering en bindende afspraken nog steviger verankeren. Omwonenden
kunnen bijvoorbeeld deelnemen aan een lokale energiecoöperatie en meedelen in de
opbrengst van een windmolenpark. Ook zijn andere manieren van financiële participatie
mogelijk, zoals windparkfondsen, obligaties en omwonendenregelingen.
• Wij verwachten van wooncorporaties dat zij hun daken verduurzamen met zonnepanelen en,
waar dat mogelijk is, vergroenen door het aanleggen van een groen dak.
• Binnen de afspraken van de zonneladder bieden we ruimte aan grote zonne-energievelden.
Daarnaast stimuleren we de ontwikkeling van grote windmolenparken. Door die bij elkaar
te plaatsen op een aantal plekken in het land beperken we overlast en beschermen we het
uitzicht over het Nederlandse landschap.
• We stimuleren ruimtebesparing door zonnepanelen te leggen op daken en gevels. In de
Omgevingswet is meer flexibiliteit nodig om dit toe te passen.
• De aanleg van zonnepanelen bij nieuwbouw en renovaties wordt verplicht bij grote
daken, P&R- locaties, taluds langs wegen en overige ongebruikte ruimte. Bij bestaande
distributiecentra moet een haalbaarheidsstudie worden gedaan voor een zonnedak. De
overheid geeft het goede voorbeeld en legt op al haar daken panelen waar dat kan. Daarnaast
benutten we de kansen voor zonnepanelen op water, waarbij rekening gehouden moet
worden met de plaatselijke natuur. Voor bedrijven die hun dak niet op korte termijn hoeven te
renoveren, wordt het verplicht om zonnepanelen op hun dak te installeren. Hiervoor nemen we
Een nieuw begin - Laat iedereen vrij, maar niemand vallen.
84 | Verkiezingsprogramma 2021 - 2025 De digitale versie lees je op d66.nl/eennieuwbegin
‘zon op bedrijfsdaken’ met zeven jaar terugverdientijd op in de erkende maatregelenlijst onder
de Wet Milieubeheer.
Volop wind op zee
De Nederlandse Noordzee heeft een gigantisch potentieel voor windenergie. Door een ondiepe
zeebodem en veel wind liggen de kosten laag en zijn de opbrengsten hoog. De komende tien jaar
willen we vergunningen afgeven om 6.000 windturbines (ofwel 60 gigawatt) te plaatsen. Daarmee
worden we de grootste producent van windenergie in de Europese Unie.
• We reserveren op korte termijn ruimte voor wind op zee en verminderen ruimtelijke restricties.
De overheid betaalt mee aan de aansluiting van windparken en transport van stroom.
Netwerkbeheerder TenneT krijgt de mogelijkheid om hier al voor de definitieve aanbesteding
in te investeren. Zo voorkomen we vertragingen in de uitvoering. Investeerders in windparken
betalen ook mee aan de aanleg van natuur op zee; bijvoorbeeld oesterbanken.
• We willen onderzoek doen naar energie-eilanden op de Noordzee voor de productie
en opslag van waterstof.
• We werken samen met onze buurlanden aan de Noordzee om kosten te delen en pieken in
energieproductie samen te verdelen.
Investeren in het stroomnet
Ons stroomnet is niet klaar voor de toekomst. De vraag naar stroom neemt sterk toe. Nu al is
er sprake van krapte, waardoor nieuwe projecten met duurzame energie niet kunnen worden
aangesloten. Wij willen knelpunten snel aanpakken en het stroomnet voorbereiden op een
toekomst met schone energie.
• We halen investeringen in het stroomnet naar voren, om de noodzakelijke verzwaring
te versnellen.
• Netbeheerders krijgen meer ruimte om tijdig te investeren in infrastructuur, op basis van
de adviezen van een Rijksarchitect. En om een flexibel nettarief toe te passen, zodat de
elektriciteitsgebruikers geprikkeld worden om gelijkmatiger over het etmaal af te nemen.
• Energieopslagsystemen worden vrijgesteld van energiebelasting. Nu wordt tijdelijk
opgeslagen energie dubbel belast: bij de batterij en daarna bij de afnemende klant.
• We onderzoeken de mogelijkheden van prijszones in Nederland voor aansluitingen
van projecten op het stroomnet en de bijbehorende effecten op de voortgang van
de energietransitie.
Een nieuw begin - Laat iedereen vrij, maar niemand vallen.
85 | Verkiezingsprogramma 2021 - 2025 De digitale versie lees je op d66.nl/eennieuwbegin
• We stimuleren de inzet van thuisbatterijen met fiscale of andere financiële prikkels. We willen
mogelijkheden creëren voor energie-uitwisseling in de wijk. Waar nodig passen we wetgeving
daarvoor aan.
Een Europese Energie Unie
D66 werkt op Europees niveau naar één krachtige Energie Unie die schone, betrouwbare en
betaalbare energie biedt. Door samenwerking worden we minder afhankelijk van Russisch gas,
Arabische olie of Amerikaans schaliegas. We hoeven niet al onze duurzame energie in Nederland
op te wekken. Wij kunnen profiteren van de sterke kanten van verschillende landen en samen
hebben we een goedkoper en een betrouwbaarder energiesysteem. Scandinavische landen en
Alpenlanden hebben veel waterkracht, zuidelijke landen meer zon en Nederland pakt de kansen
van wind op zee.
• Wij willen de bestaande doelstelling van 15 procent interconnectie (elektriciteitstransport)
tussen EU-lidstaten in 2030 verhogen naar 25 procent. Meer interconnectie tussen EUlidstaten helpt om stabiel elektriciteit op te wekken waar dat het goedkoopst is.
• De afgelopen decennia is gebleken dat alleen met Europese regels de energiemarkt goed op
gang komt. Het Europese samenwerkingsverband tussen nationale toezichthouders (ACER)
moet worden gepromoveerd tot formele Europese toezichthouder.
• We zijn een voorstander van de mogelijkheid om duurzame energie op te wekken buiten
eigen land of buiten de EU. We zien kansen voor Europese investeringen in het opwekken van
zonne-energie en productie van energiedragers (zoals waterstof of ammoniak) in Noord-Afrika
en vervoer naar het Europese continent. We stellen voor hiernaar een haalbaarheidsonderzoek
in te stellen, waarbij ook wordt gekeken naar mogelijke samenwerking met andere Europese
landen.
• D66 wil dat Europese landen gezamenlijk onderhandelen met derde landen over de inkoop en
verkoop van energie en aanleg van de bijbehorende infrastructuur.
Schone gassen blijven nodig
Bij de keuze voor een energiemix kijken we naast de productie ook naar het verbruik. De productie
van schone gassen en brandstoffen staat nog in de kinderschoenen en moet de komende jaren
flink worden verhoogd. Daarom moet het beschikbare schone gas ingezet worden waar de
meeste CO2- uitstoot wordt voorkomen en waar er geen alternatieven zijn.
• Aangezien schoon gas schaars en duur is, wordt het alleen gebruikt waar er geen beter,
duurzaam alternatief is. We proberen dubbele investeringen in elektriciteits- en gasnetwerken
zo veel mogelijk te voorkomen.
Een nieuw begin - Laat iedereen vrij, maar niemand vallen.
86 | Verkiezingsprogramma 2021 - 2025 De digitale versie lees je op d66.nl/eennieuwbegin
• Voor zware transportmiddelen als vliegtuigen, schepen, vrachtwagens en landbouwmachines
komt een verplichting om schone brandstoffen bij te mengen, zoals synthetische kerosine,
groene methanol en bio-LNG. In 2030 moet in deze sectoren 15 procent schone brandstoffen
bijgemengd worden. Voor luchtvaart geldt 20 procent. Hierdoor zijn producenten ook meteen
verzekerd van afname.
• We bouwen de gaswinning onder Groningen af naar nul in 2022. Er is daar een crisisaanpak
nodig om snel 26 duizend woningen te inspecteren en duizenden te versterken. Er mogen
geen grote verschillen ontstaan binnen wijken door een nieuwe versterkingsnorm. Herstel
moet laagdrempelig toegankelijk en snel zijn, zodat schade binnen een half jaar na inspectie
is verholpen.
• Nieuwe mijnbouw mag alleen als het geen schade berokkent aan natuur en bewoners.
Onder beschermde natuurgebieden en Unesco-erfgoed is dat dus uitgesloten. Kleine
gasvelden mogen veilig en verantwoord worden benut. Nederlanders verdienen bescherming
bij mijnbouw, zoutwinning of opslag onder de grond. Omwonenden hebben het recht op
transparante informatie, nulmetingen van woningen, onafhankelijk advies over mogelijke
schadelijke gevolgen en ruimhartige vergoeding van eventuele schade door de exploitant.
Daarbij dient voor alle vormen van mijnbouwschades een omkering van de bewijslast te
gelden, waar de situatie in het gebied daar aanleiding toe geeft. Op deze manier staat
vertrouwen in de inwoners centraal.
Nederland als de waterstofrotonde van Europa
Er liggen grote kansen voor Nederland om een spil te worden in de Europese handel in waterstof.
We hebben de opslagcapaciteit bij Rotterdam en Amsterdam, zeehavens als internationaal
logistiek knooppunt en een uitgebreid gasnetwerk. Groningen was, is en blijft de energieregio van
West- Europa. We willen de koploper worden in de productie en handel van schone brandstoffen
met een Nederlandse waterstofrotonde.
• We breiden de productie van klimaatneutrale waterstof uit, maar niet zo snel dat het leidt tot
hogere CO2-uitstoot door de gehele elektriciteitsproductie. In de toekomst gebruiken we daar
overschotten duurzame energie voor. Tot die tijd zetten wij in op de productie van blauwe
waterstof, waarbij vrijgekomen CO2 wordt opgeslagen. Indien nodig bestemmen we nieuwe
windmolenparken op zee deels voor waterstof en subsidiëren we meer onrendabele draaiuren.
• We breiden het leidingennetwerk met Vlaanderen en het Ruhrgebied uit, zodat waterstof
kan worden geëxporteerd en CO2 kan worden vervoerd voor opslag in lege gasvelden onder
de Noordzee.
• Waterstof kan met schepen worden vervoerd. Nederlandse havens worden de spil van de
bevoorrading van waterstof aan West-Europa.
Een nieuw begin - Laat iedereen vrij, maar niemand vallen.
87 | Verkiezingsprogramma 2021 - 2025 De digitale versie lees je op d66.nl/eennieuwbegin
• Groningen wordt het Europees kenniscentrum voor waterstof. Zo kan Groningen Nederland
voorzien van duurzame warmte en elektriciteit en krijgt Noord-Nederland een duurzaam
economisch perspectief.
Kernenergie als het duurzaam, betrouwbaar en betaalbaar kan
Kernenergie heeft een zeer lage CO2-uitstoot en gebruikt per MWh weinig ruimte, maar heeft
maatschappelijke nadelen. Het is duur om energie op te wekken en het duurt zeker tien jaar
om nieuwe centrales te bouwen. Daar komt bij dat er nog steeds geen goede oplossing is voor
het kernafval dat duizenden jaren opgeslagen moet worden. Uit diverse recente studies blijkt
bovendien dat kernenergie voor Nederland niet nodig is voor een schoon, betrouwbaar en
betaalbaar energiesysteem. Met het oog op de grote klimaat-uitdagingen waar we voor staan,
houden we desalniettemin een open vizier op ontwikkelingen in deze technologie.
• Het staat marktspelers vrij een vergunning aan te vragen voor een nieuwe kerncentrale, mits
ze verantwoordelijkheid nemen voor de ontmanteling en langdurige opslag van het kernafval.
Nederland zal geen subsidie verlenen voor kerncentrales, garanties leveren voor de
verkoopprijs van kernenergie of kernenergie voorrang geven op het net.
• De wetenschap gaat onvermoeibaar verder met onderzoek naar betere vormen van
kernenergie, zoals thorium, kernfusie en kleine centrales. Dat onderzoek steunen we.
Schone en betaalbare warmte
Nederland staat aan de vooravond van een grote verbouwing. We stoppen met de gaswinning in
Groningen. Onze huizen gaan ook van het aardgas af. Dat betekent dat we huizen beter isoleren,
en op andere manieren gaan koken en stoken. D66 wil een transparante warmtemarkt waar
klanten kunnen kiezen voor schone en betaalbare warmte.
• Duurzame verwarming begint bij goede isolatie. De huishoudens die dat het meest nodig
hebben, moeten het eerst profiteren van een lagere energierekening door betere isolatie.
Woningcorporaties kunnen putten uit een nieuw corporatiefonds om bestaande woningen te
isoleren en duurzaam te verwarmen.
• Om isolatie van woningen te stimuleren, behouden we de subsidie voor woningeigenaars
en VvE’s voor isolatie. We kijken naar mogelijkheden om de subsidiebedragen per
verduurzamingsmaatregel te verhogen zodat deze betaalbaarder worden, waarbij het ook
belangrijk is dat de kosten voor verduurzaming omlaag blijven gaan. We maken het aanvragen
van de subsidie eenvoudiger en toegankelijker voor mensen.
• Gemeenten geven in hun warmteplannen naar bewoners toe duidelijk aan welke schone
warmte-oplossing (van warmtepomp tot warmtenet) het meest geschikt is en wanneer
daartoe wordt overgegaan. Bewoners worden ondersteund met informatie, subsidies en
Een nieuw begin - Laat iedereen vrij, maar niemand vallen.
88 | Verkiezingsprogramma 2021 - 2025 De digitale versie lees je op d66.nl/eennieuwbegin
leningen uit het Warmtefonds. Daar staat tegenover dat gemeenten een redelijke einddatum
stellen voor wanneer de gaskraan dicht gaat.
• Warmtenetten hebben de potentie om op een comfortabele manier betaalbare warmte te
leveren. Om de klant te bedienen wil D66 het monopolie van warmtebedrijven doorbreken
door een open warmtenet mogelijk te maken als alternatief voor een gesloten warmtenet. Bij
gesloten warmtenetten bestaat het integrale warmtetarief uit de kostprijs plus een redelijk
rendement, dat de ACM bepaalt. Mensen moeten zelf kunnen kiezen of ze een aansluiting op
het warmtenet willen. Op warmtenetten geldt geen afsluitboete.
• We helpen veelbelovende duurzame warmtebronnen met subsidies over de marktdrempel,
zodat ze snel betaalbaar worden en zonder staatssteun verder kunnen. Zo kunnen
warmtepompen, zonnethermie, restwarmte uit datacenters en andere industriën, geothermie
en aquathermie (warmte uit oppervlaktewater) snel tot ontwikkeling komen. Restwarmte moet
beschikbaar worden gesteld aan warmtenetten tegen een redelijke vergoeding.
• Door de klimaatverandering is er in woningen en kantoren steeds meer warmte over. We willen
stevig inzetten op warmte- en koudeopslag. Zo voorkomen we dat er in warme perioden veel
onnodige energie nodig is voor koeling en benutten we die warmte voor de koudere perioden.
• Alleen voor bepaalde oude stadswijken waar alternatieven onbetaalbaar zijn, staan we toe
om over te schakelen op schoon gas of hybride warmtepompen. Gemeenten moeten voor die
keuze goedkeuring vragen bij de minister.
• We willen gebouwgebonden financiering, waarmee de financiering van bijvoorbeeld
zonnepanelen, een warmtepomp en isolatie gebonden zijn aan gebouwen in plaats van
personen. Zo blijf je na verkoop van je woning niet met een restschuld achter en kun je
zonnepanelen doorgeven aan de nieuwe bewoner.
• In nieuwe gebouwen komt geen gasketel meer. Nieuwe ketels moeten ten minste hybride
zijn. We stimuleren bovendien innovaties om volwaardige alternatieven voor de cv-ketel te
ontwikkelen.
• We wijzigen de wet, zodat ongebruikte aardgasleidingen niet meer hoeven te worden
verwijderd.
Een nieuw begin - Laat iedereen vrij, maar niemand vallen.
89 | Verkiezingsprogramma 2021 - 2025 De digitale versie lees je op d66.nl/eennieuwbegin
We wonen in een van de dichtstbevolkte gebieden ter wereld. Mensen wonen dicht op elkaar
en de ruimte is schaars. Iedereen wil een mooi huis in een fijne en groene omgeving. We
reizen graag van hot naar her. En bedrijven en landbouw gunnen we het liefst de ruimte die ze
nodig hebben. Maar in de realiteit gaat elke claim op schaarse ruimte ten koste van een ander
doel. We zien problemen als milieuvervuiling, klimaatverandering, watergebrek, verlies aan
biodiversiteit en verrommeling van het landschap. Deze problemen staan al vele jaren op de
agenda, maar conservatief denken zorgt ervoor dat veel bij het oude blijft.
Nieuwe regie
Over de ruimtelijke inrichting van Nederland wordt letterlijk en figuurlijk gepolderd. Ministeries,
provincies, waterschappen en gemeenten zitten met elkaar om tafel om beslissingen te maken
wat waar gebouwd wordt en soms zijn ze het met elkaar oneens. Voor de burger is het terecht
onbegrijpelijk dat er niet één overheid is. Een grotere rol van de nationale overheid is belangrijk om
ruimte te maken voor onze grote ambities op woningbouw, natuur en klimaat.
• We brengen Wonen, Ruimtelijke Ordening en Milieu bij elkaar in een apart ministerie.
Dit ministerie gaat de grote lijnen uittekenen. Om grote nieuwe woonwijken te creëren met
een goede OV-verbinding. Om natuurgebieden te verbinden. En om een structurele oplossing
te vinden voor milieuproblemen zoals stikstof.
• Nationaal stellen we kaders waarbinnen decentrale overheden de vrijheid hebben om de
invulling te geven die hun het best past. Het is niet de bedoeling dat het Rijk tot op de
vierkante meter bepaalt wat er gebeurt. We werken langdurig samen met regio’s: die kunnen
maatwerk bieden. De betrokkenheid van minister geeft doorzettingskracht voor grote
projecten. De minister kan ingrijpen als doelen lokaal niet worden gehaald.
• We kiezen voor een netwerk van goed verbonden steden van de Randstad tot aan Zwolle en
Eindhoven. Hier zorgen we dat nieuwe wijken een goede OV-aansluiting hebben. We tekenen
hoofdstructuren in van infrastructuur, natuurgebieden met bufferzones en landbouwgebieden.
En we pakken bodemdaling aan door sommige gebieden te vernatten.
• De afgelopen jaren is veel kennis en deskundigheid over de leefomgeving bij de nationale
overheid verloren gegaan. Bovendien denken ministeries vooral vanuit hun eigen expertise na
over de leefomgeving. We stellen een planologische dienst voor die verschillende ministeries
ondersteunt. Die werpt een brede, integrale blik om de leefomgeving te verbeteren.
• Wij willen dat gemeenten en provincies gebruik kunnen maken van expertise op architectuur,
stedenbouw, landschapsinrichting, publieke ruimte en infrastructuur via een Open Oproep,
naar Vlaams voorbeeld.
De nationale overheid roert zich weer
in ruimtelijke ordening
Een nieuw begin - Laat iedereen vrij, maar niemand vallen.
90 | Verkiezingsprogramma 2021 - 2025 De digitale versie lees je op d66.nl/eennieuwbegin
Groen groeit mee
Als in de open ruimte wordt gebouwd, moet daarvoor groen in de buurt terugkomen. Zo houden
we de leefomgeving aantrekkelijk. Het gevaar is dat we over groen blijven praten, terwijl er vrolijk
verder wordt gebouwd. Daarom hanteren we het principe: groen groeit mee.
• In binnensteden zorgen we voor wandelroutes en ontmoetingsplekken. In nieuwe wijken
komen parken. Rond steden worden natuur- en recreatiegebieden aaneengesloten, waar je
makkelijk kunt komen. We waken ervoor dat recreatie ten koste gaat van natuur. In landelijke
gebieden maken we ruimte voor natuurgebieden en locaties voor zonne- en windenergie.
• Als er buiten de bebouwde kom wordt gebouwd, moeten ontwikkelaars meebetalen om in
de buurt evenveel nieuwe natuur aan te leggen. Per saldo moet de biodiversiteit er met het
nieuwe groen op vooruit gaan. We garanderen dat de natuur vervolgens ook onderhouden
wordt.
We gaan verdozing van het landschap tegen
Nederland verliest elke dag acht hectare aan open ruimte. Dat zijn zestien voetbalvelden. Per dag!
Distributiecentra schieten als paddenstoelen uit de grond. Ons landschap ‘verdoost.’ Ondertussen
staan oude bedrijventerreinen vaak leeg. Politiek ingrijpen is nodig om bedrijven te clusteren en
open ruimte te beschermen. Bovendien versterken bedrijven elkaar in een netwerk.
• We nemen nationale regie om open ruimte in het Nederlandse landschap te behouden.
Samen met provincies willen we bedrijfshallen allereerst clusteren op bestaande
bedrijventerreinen. Voor het groeiende aantal distributiecentra worden enkele nieuwe
clusters aangewezen bij knooppunten van goederenverkeer.
• De ontwikkeling van bedrijfshallen in de open ruimte zou alleen op beperkte schaal mogelijk
moeten zijn in bedrijfsclusters. Hiervoor moet wel worden meebetaald aan de sloop en
herstructurering van bestaande bedrijventerreinen via een belasting op de onttrekking van
open ruimte. Op bestaande bedrijventerreinen en in de nieuwe bedrijfsclusters verplichten
we efficiënt en meervoudig ruimtegebruik. Bijvoorbeeld door parkeerruimte onder gebouwen,
of groen en energieopwekking op gebouwen. Zo houden we de ruimtebehoefte zo veel
mogelijk beperkt en zijn ook bedrijventerreinen meer natuurinclusief.
• We investeren in regionale bedrijvenclusters voor de (her)ontwikkeling van bedrijventerreinen.
Een nieuw begin - Laat iedereen vrij, maar niemand vallen.
91 | Verkiezingsprogramma 2021 - 2025 De digitale versie lees je op d66.nl/eennieuwbegin
Markten die
werken voor
iedereen.
Een nieuw begin - Laat iedereen vrij, maar niemand vallen.
92 | Verkiezingsprogramma 2021 - 2025 De digitale versie lees je op d66.nl/eennieuwbegin
Markten die werken voor iedereen
We hebben een sterke economie en een succesvol bedrijfsleven nodig voor een bloeiende
samenleving. Alleen zo hebben we de middelen om te investeren in onderwijs, zorg en al
die andere mooie dingen. Alleen zo zijn er genoeg banen en kansen voor mensen om zich
te ontwikkelen. Door de coronacrisis zijn we in een ongekende recessie geraakt met snel
oplopende werkloosheid en een groot aantal faillissementen. Het is niet duidelijk hoe snel de
economie weer zal aantrekken, het is nu alle hens aan dek om de schade te beperken.
Tegelijk weten we ook dat, op de lange termijn, de economie niet ongecontroleerd kan
doorgroeien. De grenzen van het huidige economisch model komen in zicht, we stuiten op
ecologische grenzen: grondstoffen raken op, de aarde warmt op en biodiversiteit neemt af.
Uiteindelijk raakt dit het verdienvermogen van Nederland.
Ons kapitalistische systeem heeft veel bijgedragen aan de ontwikkeling van onze welvaart. Wij
kennen geen enkel ander systeem dat zo veel vrijheid en vooruitgang heeft voortgebracht. Maar
‘de markt’ raakt steeds meer op drift: we zien dat ongebreidelde marktwerking leidt tot ongelijke
welvaart, tot ongelijkheid in kansen en zeggenschap en tot steeds grotere machtsconcentraties.
Juist in deze tijd moeten we een nieuwe balans zoeken: wij willen een markteconomie die niet
alleen sterk, maar ook duurzaam en weerbaar is. Met een investeringsagenda voor groen herstel.
Wij willen een nieuw progressief kapitalisme, met markten die werken voor iedereen. Hiervoor
hebben we een overheid nodig die haar impact niet alleen maar meet in economische welvaart,
maar ook in welzijn, kwaliteit van leven, gezondheid, leefomgeving en klimaat. Ook blijft de
overheid in moeilijke tijden investeren in de structurele transities van onderwijs, klimaat,
arbeidsmarkt en de hervorming van het toeslagenstelsel. Zo nodig nemen we meer tijd om onze
schulden af te bouwen.
We maken van de overheid een moderne, stevige marktmeester die uitwassen in de markt,
bijvoorbeeld bij Big Tech en Big Pharma, beteugelt. Zij zorgt er ook voor dat de ware
maatschappelijke kosten van producten duidelijk zichtbaar zijn en waar mogelijk worden
doorberekend.
Het bedrijfsleven is de ruggengraat van onze economie. Kleine ondernemers, middenstanders
en familiebedrijven zijn de motor van onze werkgelegenheid. Hoewel er terecht kritiek is op
uitwassen bij sommige bedrijven, zijn er steeds meer ondernemingen die naast winst voor de
aandeelhouder juist ook zo veel mogelijk maatschappelijke waarde willen creëren in de keten. Niet
alleen voor klanten, medewerkers en toeleveranciers, maar ook voor de samenleving. Juist deze
bedrijven willen we een extra steun in de rug geven, bijvoorbeeld door grotere transparantie over
maatschappelijke impact, nieuwe rechtsvormen en eerlijke prijzen.
Een nieuw begin - Laat iedereen vrij, maar niemand vallen.
93 | Verkiezingsprogramma 2021 - 2025 De digitale versie lees je op d66.nl/eennieuwbegin
We versterken de kaders waarbinnen het bedrijfsleven moet werken, maar zorgen ook voor
een goed geschoolde beroepsbevolking, een hoogwaardige infrastructuur, een eenvoudig
belastingstelsel, goede handelsverdragen en meer publiek-private samenwerking. Het stimuleren
van innovatie, met name bij het mkb, start-ups en scale-ups blijft bovenaan de agenda staan.
Wij ondersteunen de transitie naar een circulaire economie en stellen niet alleen voor 2050 maar
al voor 2025 doelen: dan willen wij 30 procent minder grondstoffen gebruiken. Dit bereiken wij
door op alle fronten circulair te denken: van productontwerp tot een recht op reparatie en een
marktplaats voor materialen.
Wij willen dat Nederland koploper blijft in de digitale economie. Dit betekent dat we systematisch
digitale vaardigheden opbouwen bij de hele bevolking, zorgen voor een goede digitale
infrastructuur en vechten voor één Europese digitale markt. Tegelijkertijd beteugelen we samen
met onze Europese bondgenoten actief de schaduwkanten van digitalisering: met name de
marktmacht van internetgiganten, cybersecurity-bedreigingen, nepnieuws en verlies van privacy –
het één gaat niet zonder het ander.
Een nieuw begin - Laat iedereen vrij, maar niemand vallen.
94 | Verkiezingsprogramma 2021 - 2025 De digitale versie lees je op d66.nl/eennieuwbegin
Ruim baan voor waardenvol bedrijfsleven
In Nederland hebben we een sterk bedrijfsleven, ook in tijden van crisis, zoals de huidige
coronapandemie. Van de bakker op de hoek tot toonaangevende wereldwijde ondernemingen
laten bedrijven zien hoe weerbaar en innovatief ze zijn in moeilijke tijden. Bedrijven zijn de
ruggengraat van onze economie en ons verdienvermogen en maken het mogelijk dat de
overheid haar taken kan uitvoeren. We hebben onze bedrijven bovendien hard nodig om
maatschappelijke uitdagingen aan te gaan.
Het bedrijfsleven staat te vaak in een negatief daglicht, terwijl wij zo veel kansen zien voor
bedrijven om financiële winst en maatschappelijke waarde op lange termijn te combineren.
De duurzame ontwikkelingsdoelstellingen van de Verenigde Naties spelen bij steeds meer
bedrijven een prominente rol. Echter, dit geldt nog lang niet voor alle bedrijven. Te vaak nog
staan bedrijven die rekening houden met alle belanghebbenden – klanten, aandeelhouders,
medewerkers en maatschappij – met 0-1 achter door onduidelijke transparantieregels,
verouderde rechtsvormen en prijzen die de maatschappelijke kosten niet meenemen. Wij willen
ambitieuze bedrijven die economisch succes hebben én het nastreven van meerwaarde voor
de samenleving voorop stellen, die niet waarde- maar waardengedreven zijn.
Versterk het bedrijfsleven
We kunnen trots zijn op de prestaties van onze ondernemers en bedrijven. We zijn wereldspeler
in diverse sectoren mede dankzij een bloeiend, modern en innovatief mkb. We willen deze
koppositie blijven houden. We versterken het bedrijfsleven met behulp van een beter geschoolde
beroepsbevolking, investeringen in infrastructuur, een eenvoudig belastingstelsel dat werken
lonend maakt, een evenwichtige arbeidsmarkt, goede handelsverdragen en internationale
contacten en handelsmissies. De overheid wordt een competente partner van het bedrijfsleven en
geen bureaucratisch struikelblok.
• We bouwen op de lessen van de coronacrisis en versnellen besluitvormingsprocedures van
de overheid zonder dat dit ten koste van duurzaamheid en kwaliteit gaat. Bijvoorbeeld bij het
verlenen van vergunningen of aanbestedingen. Minder mensen aan tafel, meer expertise.
Bedrijven kunnen daardoor sneller aan de slag.
• Er komt nog meer focus op publiek-private samenwerkingen, bijvoorbeeld op het gebied van
infrastructuur, waarbij de overheid doelen zet en bedrijven zorgen voor de juiste uitvoering.
• We zetten stimuleringsfondsen effectiever in. Er komt meer geld, bijvoorbeeld van InvestNL,
voor gerichte innovatie en digitalisering. Ook venture capital, start-ups, scale-ups en innovatief
mkb krijgen makkelijker toegang tot deze fondsen.
• We investeren in een goed vestigingsklimaat voor bedrijven. Niet door al maar lagere
belastingen voor bedrijven, maar via goede opleidingen, een prettig land om te wonen en
Een nieuw begin - Laat iedereen vrij, maar niemand vallen.
95 | Verkiezingsprogramma 2021 - 2025 De digitale versie lees je op d66.nl/eennieuwbegin
werken, goede infrastructuur en een overheid die over de grenzen kan kijken. We stimuleren
de ontwikkeling van regionale ecosystemen, zoals bijvoorbeeld het high-tech cluster rond
Eindhoven, de food valley in Wageningen, greenport West Holland (glastuinbouwcluster)
in Westland en de energy valley in Groningen, Friesland en Drenthe. Plaatsen waar grote
bedrijven, mkb, start-ups, universiteiten, financiers en overheid elkaar inspireren en
versterken.
• Toerisme krijgt een volwaardige plaats binnen het economisch beleid. Om problemen met
massatoerisme in stadscentra en kustplaatsen te verhelpen, moet toerisme meer over
Nederland worden gespreid. Een landelijke aanpak is nodig omdat gemeenten en provincies
beperkte middelen hebben om hierop te sturen.
Duidelijke afspraken voor maatschappelijk ondernemen
We weten steeds beter hoe, door wie, waar en waarvan de spijkerbroek in de winkel
gemaakt is. Veel bedrijven willen meer verantwoordelijkheid nemen, maar bedrijven die hun
verantwoordelijkheid ontlopen, komen er nog te makkelijk vanaf. Daarvoor is het belangrijk dat
bedrijven, werknemers, maatschappelijke organisaties en overheid gezamenlijk afspraken kunnen
maken. En dat er één kader is waarbinnen zij elkaar aan die afspraken houden.
• We zetten in op één duidelijke kader voor (internationaal) maatschappelijk verantwoord
ondernemen, zoveel mogelijk op Europees niveau. Daarmee scheppen we helderheid in de
waaier aan nationale, Europese en internationale richtlijnen, gedragscodes, convenanten en
standaarden. In eerste instantie spreken we bedrijven aan op hun eigen verantwoordelijkheid.
Waar bedrijven in gebreke blijven, volgt wetgeving.
• Bedrijven hebben als kernonderdeel van dit kader voortaan een zorgplicht. Ze blijven alert op
hun milieuschade en mensenrechtenschendingen. We zetten in op Europese regelgeving die
due diligence verplicht stelt op basis van bestaande VN en OESO richtlijnen.
• We nemen internationale standaarden als uitgangspunt. We vragen alle in Nederland actieve
bedrijven met internationale aanvoerketens uiterlijk in 2025 de OESO-richtlijnen voor
internationale ondernemingen, waarin de richtlijnen voor goed maatschappelijk ondernemen
zijn vastgelegd, te implementeren.
• Maatschappelijke organisaties hebben een essentiële rol. We ondersteunen ze om de
naleving van afspraken te controleren en hier melding van te maken. De overheid blijft de
scheidsrechter en besluit over eventuele sancties.
• Het bestuur van bedrijven (corporate governance) wordt, bij voorkeur op Europees niveau,
verder aangescherpt zodat op een evenwichtige wijze rekening wordt gehouden met bredere
economische en maatschappelijke belangen. Excessen, bijvoorbeeld op het gebied van
Een nieuw begin - Laat iedereen vrij, maar niemand vallen.
96 | Verkiezingsprogramma 2021 - 2025 De digitale versie lees je op d66.nl/eennieuwbegin
beloning, worden ingeperkt. Bestuurders krijgen expliciet de verantwoordelijkheid de belangen
van alle stakeholders tegen elkaar af te wegen, zo nodig wordt dit wettelijk vastgelegd.
Daarbij wordt ook naar niet-beursgenoteerde bedrijven, zoals bijvoorbeeld private equityinvesteerders, gekeken.
• Waar mogelijk moeten bedrijven met internationale aanvoerketens, die in aanmerking willen
komen voor overheidssteun of publieke aanbestedingen, voldoen aan de OESO-richtlijnen
voor internationale ondernemingen.
Meer transparantie: één compleet jaarverslag, één bijsluiter
Transparantie is de hoeksteen van een eerlijke economie. Op dit moment is er een heel scala
aan rapportagemethoden over maatschappelijke effecten. We willen dat toezichthouders,
investeerders en klanten bedrijven ook op dit gebied makkelijker kunnen vergelijken.
• We werken toe naar eisen waar het jaarverslag van een bedrijf tenminste aan moet voldoen.
Bedrijven blijven vrij om een eigen methode te kiezen. Over de gevolgen voor klimaat,
milieu, biodiversiteit en de samenleving verwachten we dat ze zich allemaal op dezelfde
manier verantwoorden. Ook hier wordt de link naar de duurzame ontwikkelingsdoelen van
de VN gelegd.
• D66 is voorstander van heldere en eenduidige (Europese) afspraken over een zogenaamde
‘groene’ én ‘bruine taxonomie.’ Zo spreekt iedereen dezelfde taal over welke investeringen
goed zijn voor het klimaat en biodiversiteit, en welke schade aanbrengen.
• We breiden de rapportageplicht over maatschappelijke effecten net als Frankrijk, Duitsland
en Denemarken uit. Er komt beter toezicht op niet-financiële informatie. We onderzoeken
de mogelijkheden om ook niet-beursgenoteerde grote bedrijven transparanter te laten
rapporteren over hun maatschappelijke impact.
• Er moet betere en verplichte rapportage van duurzaamheidsrisico’s door financiële instellingen
komen. Klanten moeten immers op basis van deze rapportages kunnen besluiten om
(bepaalde) financiële producten of diensten niet meer af te nemen bij een bank of verzekeraar.
• We werken toe naar een digitaal impactregister voor (gewone) producten met begrijpelijke,
geharmoniseerde informatie over de economische, sociale en ecologische impact van
een product (watergebruik, CO2-uitstoot), zodat de consument in één oogopslag de
maatschappelijke effecten kan zien en niet meer verdwaald raakt in het woud aan keurmerken
en logo’s.
Een nieuw begin - Laat iedereen vrij, maar niemand vallen.
97 | Verkiezingsprogramma 2021 - 2025 De digitale versie lees je op d66.nl/eennieuwbegin
(H)erkenning voor sociale ondernemingen
Steeds meer bedrijven streven actief naar maatschappelijk meerwaarde. Het zijn niet alleen de
‘ouderwetse’ bedrijven die naast winst hun maatschappelijke impact willen verbeteren, maar ook
nieuwe sociale ondernemingen die primair streven naar waarde voor de samenleving. Het is nu
lastig om als sociale onderneming aan de slag te gaan. Daarom wil D66 wil ze een duidelijke plek
in de wet geven.
• We willen een duidelijke erkenning van sociale ondernemingen in de wet, bijvoorbeeld
als maatschappelijke BV (BVm). Dat biedt sociaal ondernemers en de samenleving helderheid
en zekerheid.
• Sociaal ondernemers moeten makkelijk mee kunnen doen aan aanbestedingen.
Maatschappelijke meerwaarde krijgt een prominentere rol in de Aanbestedingswet.
• We stimuleren sociaal ondernemerschap in de samenleving, bijvoorbeeld door een landelijk
publiek-privaat programma met aandacht voor impactmeting. We bundelen en delen kennis
zodat bijvoorbeeld gemeenten niet opnieuw het wiel hoeven uit te vinden.
Een nieuw begin - Laat iedereen vrij, maar niemand vallen.
98 | Verkiezingsprogramma 2021 - 2025 De digitale versie lees je op d66.nl/eennieuwbegin
Moderne marktmeesters en realistische prijzen
De markt is een geweldig middel voor het creëren van een bloeiende en dynamische economie.
Bedrijven concurreren er om de gunst van klanten. Dat brengt ons welvaart, werkgelegenheid,
keuzevrijheid en vooruitgang. Maar de markt raakt steeds meer op drift. Té vrije marktwerking
heeft geleid tot ongelijkheid, machtsconcentraties en maatschappelijke kosten die niet
worden meegerekend. Een essentieel onderdeel van progressief kapitalisme zijn markten
die werken voor iedereen. De overheid is er om rechtvaardige kaders te stellen en deze te
bewaken. Daarbij horen nieuwe mededingingsregels en een overheid die optreedt als stevige
marktmeester. Bij een progressief kapitalisme horen sterke markten en stevige kaders. Zo
zorgen we dat onze markteconomie de resultaten levert die we willen.
Een update van het mededingingsrecht
De economie is in de afgelopen decennia in rap tempo veranderd. Een boekenwinkel concurreert
nu niet alleen met de winkels verderop, maar ook met grote digitale bedrijven zoals Bol.com en
Amazon. Tegelijkertijd vraagt verduurzaming nieuwe vormen van samenwerking tussen bedrijven.
We bewaken een eerlijk speelveld voor alle ondernemers en geven meer ruimte aan verantwoorde
samenwerking. Daarom brengen we de spelregels van het mededingingsrecht weer bij de tijd.
• We maken van de mededingingsautoriteiten moderne waakhonden in plaats van papieren
tijgers. We geven ze meer mogelijkheden om flexibel regels te stellen, onderzoek te doen
en in te grijpen. Bijvoorbeeld de bevoegdheid om te grote bedrijven op te breken of het
verlagen van de bewijslast bij machtsmisbruik door marktleiders. Ook komt er ruimte om
machtsmisbruik bij gratis diensten of data aan te pakken. Naast afzetmarkten wordt er ook
naar scheve machtsverhoudingen in toeleveringsmarkten en arbeidsmarkten gekeken.
• Mededingingsautoriteiten werken Europees en internationaal nauw samen. Door het bundelen
van slagkracht kunnen zij monopolies betwisten.
• Gedupeerde gebruikers van ondernemingen die de mededingingsregels hebben overtreden
krijgen meer juridische mogelijkheden. We breiden de mogelijkheden voor een class-action
suit uit.
• We versterken de democratische controle op de kwaliteit van het toezicht. We verwachten
van toezichthouders van markten dat ze zich vaker openbaar verantwoorden. Dat stimuleert
het debat over de gewenste rol van deze toezichthouders.
• Er is speciale aandacht voor de macht van Big Tech en Big Pharma. Dat kan ook gelden
voor andere grote ondernemingen waarbij fundamentele waarden als democratie of de
volksgezondheid in het geding zijn. Wij steunen daarom het Europese initiatief tot een nieuwe
bevoegdheid om te interveniëren tegen structureel marktfalen, ook wanneer daar geen
kartel of misbruik van machtspositie aan ten grondslag ligt (de ‘New Competition Tool’).
Een nieuw begin - Laat iedereen vrij, maar niemand vallen.
99 | Verkiezingsprogramma 2021 - 2025 De digitale versie lees je op d66.nl/eennieuwbegin
We verkennen bovendien of die bevoegdheid ook nationaal aan de ACM kan worden verleend.
• Aan de andere kant krijgen bedrijven meer ruimte om in samenwerking de maatschappelijke lat
hoger te leggen. Bijvoorbeeld als het welzijn van dieren verbetert of als gezamenlijk transport
minder schade aan het milieu toebrengt.
Een weerbare financiële sector voor een sterkere economie
D66 staat voor een degelijke, dienstbare, duurzame en weerbare financiële sector. Niet de
omvang van de financiële sector is van belang, het gaat om de gezondheid ervan. Om een
sterke reële economie mogelijk te maken, is het belangrijk dat financiële instellingen hun
(maatschappelijke) rol goed kunnen vervullen. Tijdens de financiële crisis hebben we gezien hoe
de hele economie en samenleving eronder lijden als het mis gaat bij banken. Gelukkig is deze
sector sindsdien veel gezonder geworden. Toch moet hier nog veel gebeuren. Bovendien vormen
klimaatverandering en verlies van biodiversiteit nieuwe bedreigingen voor de stabiliteit van de
financiële sector.
• Wij willen de diversiteit van de financiële sector vergroten. Meer concurrentie is een belangrijk
middel om dit te bereiken. Hiervoor moeten klanten meer macht krijgen, bijvoorbeeld door
te zorgen dat zij eenvoudig met behoud van hun rekeningnummer over kunnen stappen
naar een andere bank en de invoering van goed vergelijkbare standaardproducten voor
niet adviesgevoelige productgroepen. Ook moeten nieuwe aanbieders, zoals ‘fintechs’ -
bedrijven die technologie inzetten om financiële dienstverlening te verbeteren – of start-up
banken, makkelijk kunnen toetreden en doorgroeien door actievere ondersteuning en meer te
experimenteren met proportioneel toezicht.
• Bij de keuze over de toekomst van de Volksbank willen wij dat het maatschappelijk profiel van
deze bank blijft bestaan. Dit past bij de rol die de bancaire sector in onze ogen moet innemen.
Ook bij andere privatiseringen of acquisities in de financiële sector (van met name Private
Equity partijen) dient de toezichthouder meer middelen te krijgen om het belang van de
polishouder/klant te borgen.
• Wij zijn positief over het creëren van een publiek verankerd alternatief voor het aanhouden
van een rekening bij een commerciële bank, zoals digitaal centralebankgeld, en we steunen de
onderzoeken naar de meest geschikte vormgeving hiervan.
• D66 is voorstander van de verdere verhoging van kapitaalbuffers in de financiële sector, en om
die in een crisis meer te kunnen gebruiken om de rest van de economie te ondersteunen.
• Financiële instellingen moeten hun investeringen en leningen in lijn brengen met de afspraken
uit het Klimaatakkoord van Parijs. Risico’s als gevolg van klimaatverandering moeten beter
Een nieuw begin - Laat iedereen vrij, maar niemand vallen.
100 | Verkiezingsprogramma 2021 - 2025 De digitale versie lees je op d66.nl/eennieuwbegin
worden meegewogen voor de buffers die banken moeten aanhouden. Naast de economie
moet ook klimaat een onderdeel van de stresstesten voor extreme scenario’s worden.
Eerlijke prijzen in een eerlijke economie
Een economie die werkt voor iedereen heeft eerlijke prijzen. Voor vlees, vliegtickets en andere
producten of diensten betalen we nu vaak niet de volledige prijs. Dat lokt de uitbuiting van
mensen, dieren en natuur uit. Een eerlijke prijs houdt ook rekening met de maatschappelijke
kosten. We staan pal voor de keuzevrijheid van mensen, maar wel binnen de spelregels van een
eerlijke en duurzame economie en ‘echte’ marktwerking op basis van alle relevante kosten.
• Het invoeren van eerlijke prijzen is het effectiefst als dit op Europees niveau gebeurt. We
zullen ons hier in de EU met volle kracht hard voor maken en desnoods met een groep
gelijkgezinde landen het voortouw nemen.
• We sporen verborgen kosten en subsidies op die schade toebrengen aan milieu, klimaat en
gezondheid, in samenwerking met maatschappelijke organisaties. De overheid neemt hier
een coördinerende rol op zich. Eerlijke prijzen dwingen we desnoods via een minimumprijs
of belasting af. Dat past binnen de verandering van belasting op arbeid naar belasting op
vervuiling. De inkomsten hieruit laten we transparant terugvloeien naar de maatschappij om
die schade te herstellen.
• We zetten in op Europese samenwerking en groene handelsakkoorden. We steunen de
invoering van een CO2-tarief aan de Europese grens, zodat bedrijven van buiten de EU op
dezelfde klimaatvoorwaarden concurreren op de Europese markt.
• De overheid werkt actief aan een ‘ware prijs’-scan voor haar eigen beleid. De overheid gaat
groen begroten waarbij de volledige maatschappelijke kosten en de impact van de begroting
op de brede welvaart transparant worden gemaakt. Zij let bij inkoop en aanbesteding beter op
beschikbare ware prijzen die ook rekening houden met de maatschappelijke effecten.
• Er komt een directie of agentschap Externe Effecten dat de bevoegdheid krijgt eerlijke
prijsberekeningen te verlangen en dat grote sectorbrede hervormingen initieert en begeleidt.
Een goede balans tussen markt en algemeen belang
Voor D66 is de markt een effectief middel om vrijheid en ondernemerschap te stimuleren. Maar
de vrije markt is niet overal het ideale model. Bij producten en diensten die belangrijk zijn voor ons
allemaal, zoals gezondheidszorg, elektriciteit, openbaar vervoer en financiële diensten, moeten
we een goede balans vinden tussen de kracht van het private initiatief en het waarborgen van het
algemeen maatschappelijk belang.
Een nieuw begin - Laat iedereen vrij, maar niemand vallen.
101 | Verkiezingsprogramma 2021 - 2025 De digitale versie lees je op d66.nl/eennieuwbegin
• De overheid stelt heldere eisen aan deze sectoren voor wat betreft de kwaliteit en
robuustheid van hun maatschappelijke dienstverlening en het vermijden van excessieve
winsten en beloningen.
• Het nut van concurrentie en aanbestedingen wordt zorgvuldig afgewogen tegen de mogelijke
kosten- en kwaliteitsvoordelen van een dienst door één partij te laten uitvoeren.
• Als de maatschappij een dienst wil maar de markt de eerste investeringen niet wil of kan
dragen, zoals bij betaalbare huurwoningen of duurzaam voedsel, onderzoekt de overheid
of en hoe zij moet ingrijpen in de markt.
Een nieuw begin - Laat iedereen vrij, maar niemand vallen.
102 | Verkiezingsprogramma 2021 - 2025 De digitale versie lees je op d66.nl/eennieuwbegin
Wij maken werk van missiegedreven innovatie
In deze kabinetsperiode is het D66 gelukt om het innovatiebeleid flink te hervormen. In
het nieuwe ‘missiegerichte’ innovatiebeleid staan maatschappelijke uitdagingen centraal
en worden de krachten gebundeld. In de komende periode willen we dit beleid handen en
voeten geven. We zorgen ervoor dat we een grote stap verder komen in het oplossen van de
uitdagende vraagstukken waar we voor staan.
Gericht investeren in innovatie
De Deltawerken worden internationaal als een van de zeven moderne wereldwonderen
gezien. De watersnoodramp bracht kennis en kunde bij elkaar. Alleen zo kon een volgende
watersnoodramp voorkomen worden. De beperkte pot innovatiegeld is nu versnipperd. Er is een
lange lijst aan breed geformuleerde missies. Bij 25 breed geformuleerde innovatiemissies en
de daarbij behorende lange lijst sleuteltechnologieën zijn de mogelijkheden geld uit te geven
schier eindeloos. Wij zorgen dat er een keuze wordt gemaakt. We nodigen iedereen uit om mee
te werken en zorgen voor een goed, snel en transparant proces om de beste voorstellen te
honoreren. Zo plukken we ook met zijn allen de vruchten van publieke investeringen.
• We steken extra geld in onderzoek en innovatie. Zo werken we toe naar de Lissabondoelstelling om 3 procent van ons nationaal inkomen aan onderzoek en innovatie te besteden,
bijvoorbeeld met betrekking tot het klimaat. We moedigen het bedrijfsleven aan om mee
te investeren.
• We stimuleren onderzoekers, start-ups en bedrijven met de maatschappelijke missies aan de
slag te gaan. Dat doen we niet alleen door meerjarig te investeren. Maar bijvoorbeeld ook door
bij gebrek aan marktfinanciering als durfinvesteerder in te stappen. Of als klant aanbieders uit
te dagen om te vernieuwen.
• We kiezen ook de sleuteltechnologieën waar we ons op richten. De technologieën zijn het
fundament voor nieuwe toepassingen. Zo leiden doorbraken in fotonica tot efficiëntere
zonnepanelen en nieuwe meetsystemen voor de landbouw. Door gericht te investeren,
blijven we in de top meedoen.
• De keuze voor de missies en sleuteltechnologieën gebeurt door meer onafhankelijke experts
een plek aan tafel te geven.
• Geld voor belastingmaatregelen zoals de innovatiebox komt vooral de grote winstgevende
bedrijven ten goede. We gaan dat geld effectiever voor het stimuleren van innovatie inzetten
zodat juist het innovatieve mkb, start-ups en scale-ups hiervan profiteren.
Een nieuw begin - Laat iedereen vrij, maar niemand vallen.
103 | Verkiezingsprogramma 2021 - 2025 De digitale versie lees je op d66.nl/eennieuwbegin
Europees en internationaal optrekken
We moeten realistisch zijn in de keuze waar we als Nederland koploper willen zijn en waar we
aanhaken op innovaties uit het buitenland en vooral Europa.
• We doen actief mee in Europese innovatieprogramma’s. We sluiten de Nederlandse missies
daarom goed aan op de missies die we in de Europese Unie hebben afgesproken. De
belangrijke projecten van gemeenschappelijk Europees belang krijgen een hoge prioriteit.
• Als Europa stellen we ons de ambitie concurrerend te zijn met de VS en China op het gebied
van nieuwe technologieën, zoals 5G en kwantumtechnologie.
• We zoeken actief internationale samenwerking op het gebied van onderzoek en innovatie
op. We zetten de ambassades in om op de gekozen missies en sleuteltechnologieën
internationale partners op te zoeken, waarbij we natuurlijk zorgvuldig rekening houden
met spionageactiviteiten en cyberaanvallen.
Extra aandacht voor start-ups en scale-ups
We hebben respect voor mensen die het aandurven om een eigen onderneming te beginnen.
Start-ups en scale-ups zitten in een bijzondere situatie. Vanwege de snelle groei die ze
doormaken, willen ze flexibel werknemers inzetten en investeringen kunnen doen. D66 wil dat
de overheid creatieve ondernemers helpt hun ideeën te realiseren. Zodat ondernemers het
aandurven fouten te maken, daar- van leren en door kunnen groeien.
• We maken investeringen in start-ups en scale-ups aantrekkelijker. Particulieren moeten
verliezen na risicovolle investeringen in jonge bedrijven van hun belasting af kunnen trekken.
Dit gebeurt al in het Verenigd Koninkrijk.
• Start-ups spelen een essentiële rol in innovatieve ecosystemen. Ze dagen de gevestigde
bedrijven met nieuwe ideeën en technieken uit. We stimuleren daarom de samenwerking
tussen universiteiten, hogescholen, incubatoren en fieldlabs.
• We maken het voor start-ups en scale-ups makkelijker om toptalent aan te trekken en te
behouden. We maken het aantrekkelijk om loon deels in aandelen en opties uit te betalen.
Internationale talenten krijgen de mogelijkheid om in de eerste vier jaar het gespaard
pensioen en AOW uit te laten betalen. Voor schaarse talenten versoepelen we de criteria
om een werkvergunning te krijgen. We zorgen voor een aantrekkelijk vestigingsklimaat met
internationale scholen en Engelstalige voorzieningen.
• We willen ondernemers de vrijheid geven om op kleine schaal nieuwe ideeën te testen. Dat
wordt ook wel het sandbox model genoemd. Pas bij opschaling hoeven de bedrijven aan een
striktere invulling van de regels te voldoen. Dat geeft de overheid ook de kans om onnodig
belemmerende regels op te ruimen.
Een nieuw begin - Laat iedereen vrij, maar niemand vallen.
104 | Verkiezingsprogramma 2021 - 2025 De digitale versie lees je op d66.nl/eennieuwbegin
Nederland als koploper in de digitale transformatie
Digitalisering zal meer dan ooit onze samenleving gaan bepalen. Door digitalisering
kunnen we vrijer zijn in hoe we leven en werken. De digitale transformatie is onmisbaar om
klimaatverandering aan te pakken en zorg betaalbaar te houden. Ook is een snelle digitale
transformatie van het bedrijfsleven een absolute voorwaarde voor een slagvaardige en
wendbare economie. In het onderwijs en op de werkvloer moeten we digitale vaardigheden
gaan opbouwen op een toegankelijk manier. Tegelijkertijd moeten we de schaduwkanten van
digitalisering beteugelen. De rol van grote internationale bedrijven moet worden beperkt en
het democratisch bestuur van de digitale samenleving versterkt. Wij willen volle kracht vooruit,
op beide fronten. Nederland moet koploper zijn in digitale transformatie en leidend zijn in het
zekerstellen dat de technologie in dienst staat van mensen.
Systematisch opbouwen van digitale vaardigheden
We willen dat iedereen kan meedoen in de digitale samenleving. De komende jaren zullen veel
banen verdwijnen. Daar komen andere banen voor in de plaats die andere vaardigheden vragen.
Het omgaan met data, data-analyse en programmeren zijn steeds minder een vak apart en horen
thuis in het hele curriculum. Daarom investeren we in digitale vaardigheden voor iedereen.
• Alle scholen krijgen binnen vijf jaar een snelle internetverbinding. We stimuleren de
ontwikkeling van open leerplatformen zodat scholen niet afhankelijk zijn van één of twee
commerciële aanbieders. Het gebruiken en ontwerpen van digitale leermiddelen krijgt
een plek in de lerarenopleidingen.
• We vergroten de opleidingscapaciteit voor studenten in de techniek, ict en kunstmatige
intelligentie in het hele vervolgonderwijs. We streven naar 1000 afgestudeerden in kunstmatige
intelligentie en informatica per jaar vanaf 2022. Er komen fors meer investeringen in onderzoek
op het gebied van digitale techniek, zoals kunstmatige intelligentie, cyber security, quantum
computing en fotonica.
• Elke burger heeft toegang tot ‘digitale inburgering’; bijscholing die alle burgers helpt bij hun
deelname aan de digitale wereld.
• Werknemers en werkzoekenden kunnen zich continu bijscholen in digitale vaardigheden.
Het scholingsaanbod bereidt mensen voor op de nieuwe banen in de digitale economie.
• Politici, bestuurders en ambtenaren worden geschoold in digitale vaardigheden. Voor politici
is er een expertisetoegangscentrum ter advisering over de digitalisering in de samenleving en
bijbehorende technologie.
• We helpen het midden- en kleinbedrijf met de digitale transformatie. We maken gebruik
van eerdere succesvolle instrumenten zoals de ‘landbouwconsulenten’ van de jaren vijftig.
Een nieuw begin - Laat iedereen vrij, maar niemand vallen.
105 | Verkiezingsprogramma 2021 - 2025 De digitale versie lees je op d66.nl/eennieuwbegin
• We versterken de vaardigheden en slagkracht van toezichthouders op het gebied van
persoonsbescherming, mededinging, cybersecurity, gelijke behandeling en media.
Naar een gezonde digitale samenleving
Nederland heeft een zeer hoge digitaliseringsgraad. Echter, de digitale wereld wordt steeds
meer beheerst door de VS en China. Het is de hoogste tijd dat wij met Europa een vuist maken
en ervoor zorgen dat we de spelregels mede bepalen. De Europese agenda om regulering op de
juiste manier vorm te geven wordt versterkt. We zorgen daarbij voor versterking van onze digitale
autonomie door Nederlandse digitale ondernemers te helpen bij hun expansie op de Europese
en mondiale markt. Behalve het verder ontwikkelen van de Europa-brede digitale interne markt
hebben het behoud van publieke waarden en het beschermen van fundamentele rechten online
de prioriteit.
• We investeren in een robuuste digitale infrastructuur. Nederland bouwt haar positie als
internetknooppunt verder uit. Goede toegang tot het internet is een basisbehoefte. We zorgen
er daarom voor dat elke consument of organisatie toegang heeft tot betaalbaar vast en mobiel
internet van voldoende kwaliteit en snelheid, op elke locatie waar dat nodig is. Dat betekent
een snelle uitrol van 5G en glasvezel. En we ondersteunen de komst van klimaatneutrale
datacenters. Zo kunnen mensen en bedrijven rekenen op een snelle en stabiele verbinding.
• We willen volle kracht vooruit naar een sterke, uniforme Europese digitale markt. Er staan veel
belangrijke Europese initiatieven in de stijgers. We jagen de ontwikkeling van deze plannen
aan. Europa speelt een belangrijke rol in het zetten van nieuwe mondiale digitale standaarden
op basis van fundamentele mensenrechten.
• We zorgen voor weerbaarheid en autonomie van onze digitale netwerken. We zien er op toe
dat de bedrijven die ze beheren zich voldoende inspannen om invloeden en bedreigingen van
statelijke actoren of cybercriminelen af te wenden. De overheid moet ze hierbij helpen door
beschikbare informatie over cyberrisico’s ook met hen te delen. Het Digital Trust Center moet
daartoe worden versterkt.
• Onze vrije en open toegang tot het internet is niet vanzelfsprekend. We staan daarom niet toe
dat websites en diensten door buitenlandse overheden worden geblokkeerd. Ook beschermen
we de netneutraliteit, waardoor internetaanbieders geen onderscheid mogen maken in
internetverkeer uit commerciële overwegingen.
• We zorgen voor één aanpak van de Rijksoverheid voor de digitale transitie. Een integrale aanpak
is nodig om democratisch bestuur in het digitale domein te versterken, de dienstverlening door
de overheid te verbeteren en de macht van markten en lobbyisten te beperken. Er is voortaan
één minister verantwoordelijkheid voor zowel digitalisering van de overheid zelf als digitalisering
in de samenleving en economie, inclusief de veiligheid, privacy en ethische aspecten. In de
Tweede Kamer dringen we aan op een vaste commissie Digitale Zaken.
Een nieuw begin - Laat iedereen vrij, maar niemand vallen.
106 | Verkiezingsprogramma 2021 - 2025 De digitale versie lees je op d66.nl/eennieuwbegin
Beperk de macht van de techgiganten
Grote techbedrijven zijn in korte tijd gigantisch machtig geworden. Ze bezitten enorme
hoeveelheden data van mensen. Ze kunnen als poortwachter bepalen welke informatie of
producten van ondernemers mensen wel of niet te zien krijgen. Dat heeft verstrekkende
consequenties voor het dagelijks leven van mensen en voor gewone ondernemers. We willen
tegenmacht bieden. We dwingen af dat techgiganten hun maatschappelijke verantwoordelijkheid
nemen. Bij voorkeur gebeurt dit op Europees niveau, waar nodig zullen wij samen met andere
Europese koploperlanden het voortouw nemen.
• Techbedrijven betalen een eerlijke belasting in alle Europese landen waar ze ondernemen,
bij voorkeur op Europees niveau en binnen het kader van de OESO-afspraken.
• Techbedrijven die selecteren en prioriteren wat mensen zien, moeten daarover verantwoording
afleggen. Ze krijgen de aanmerking ‘vitaal maatschappelijk bedrijf’: we verwachten dat ze
een onafhankelijke redactie instellen en openbaar en transparant uitleggen welke keuzes hun
algoritmen maken en hoe.
• We updaten het mededingingsrecht om misbruik van economische macht te voorkomen.
We pleiten voor spelregels die passen bij de digitale economie, zoals aandacht voor de
marktmacht van data en netwerkeffecten. Ook de maatschappelijke en democratische
schade van machtsmisbruik van bedrijven die bepalen welke informatie wij zien, wordt
in het mededingingsrecht betrokken. Er komen mogelijkheden techbedrijven net zoals
telecombedrijven vooraf te reguleren of eventueel op te splitsen. We pleiten ervoor
techgiganten voortaan te kunnen verplichten om data te delen. Kleine ondernemers moeten
kunnen aanhaken zonder achtergesteld te worden. Overnames van veelbelovende Europese
start ups of scale-ups door techbedrijven worden kritisch getoetst en zonodig passen we de
fusiecontroleregels aan om te zorgen dat dit ook effectief kan gebeuren.
• De bescherming van auteursrechten online mag niet leiden tot rechtvaardiging van massale
surveillance van gebruikers van sociale-mediaplatforms.
• We pleiten voor een sterke, onafhankelijke Europese toezichthouder. Die krijgt de bevoegdheid
om onder de motorkap van grote digitale bedrijven te kijken. De toezichthouder kan bij
machtsmisbruik boetes opleggen. Toezichthouders op techbedrijven krijgen meer middelen
om hun werk te doen.
• Volgens het Europees Hof zijn er in de VS onvoldoende waarborgen tegen oneigenlijk gebruik
van data door de inlichtingendiensten. Zolang hier geen zicht op concrete verbetering is,
wil D66 de opslag en verwerking van data van Europese burgers in de VS na een redelijke
overgangsperiode op termijn helemaal stoppen.
Een nieuw begin - Laat iedereen vrij, maar niemand vallen.
107 | Verkiezingsprogramma 2021 - 2025 De digitale versie lees je op d66.nl/eennieuwbegin
Nederland circulair in 2050
Wereldwijd zijn er steeds minder grondstoffen te verdelen en groeit de hoeveelheid afval.
Dat is een model dat niet vol te houden is. Een toekomstbestendige economie is een circulaire
economie. Bijna de helft van onze CO2-uitstoot is gelinkt aan de productie van voedsel en
goederen. We stappen af van produceren, gebruiken en wegwerpen en we werken toe naar
slim ontwerpen, hergebruiken en recyclen. Dat is niet alleen noodzaak maar biedt ook
enorme kansen. We zorgen dat ondernemers deze opgave en kansen met beide handen
aan kunnen pakken.
Concrete doelen voor 2025 en 2050
Nederland heeft ambitieuze doelen gesteld. Op papier hebben we in 2050 een volledig circulaire
economie. De opgave is om dat ook werkelijkheid te maken.
• We scherpen de tussentijdse doelstellingen aan. In 2025 willen we al 30 procent minder
nieuwe grondstoffen gebruiken. Nu ligt het tussentijdse doel pas op 2030. Zo voorkomen we
dat we, net zoals bij hernieuwbare energie, te laat stappen zetten.
• We sturen ook op hergebruik van producten. Op dit moment gaan de wetten en convenanten
vooral over recycling bij het einde van het product. We pleiten om bij het ontwerpen van het
product al aandacht te besteden aan hoe het hergebruikt kan worden.
• Sommige sectoren, zoals de bouw, gebruiken veel materialen. Voor deze sectoren stellen we
aparte sectordoelen.
• We voeren een harde doelstelling in voor de reductie van milieueffecten, gerelateerd aan het
delven, transporteren en verwerken van grondstoffen voor de Nederlandse markt. Voor CO2
zal deze doelstelling gelijk lopen met de doelstellingen uit het klimaatakkoord.
• Er is meer aandacht en beleid nodig voor circulariteit van kritieke grondstoffen zoals
zeldzame metalen. Om onze doelen op het gebied van circulaire economie te halen, moet
grondstoffenwinning, -import, -export en -gebruik meer worden gemonitord.
Stimuleren van circulair ondernemerschap
We hebben in Nederland al een sterke traditie van recyclen. En voor bijvoorbeeld auto’s vinden
we onderhoud en reparaties de normaalste zaak van de wereld. Er kan echter veel meer om onze
economie sterker en schoner maken. Door effectief hergebruik van materialen te stimuleren.
Door circulair ontwerpen de norm te maken. En door circulaire verdienmodellen te omarmen.
• In een circulaire economie wordt afval een grondstof. De afvalheffing gaat omhoog
voor bedrijven die veel afval produceren. We gebruiken de inkomsten om meer afval te
hergebruiken en minder te verbranden.
Een nieuw begin - Laat iedereen vrij, maar niemand vallen.
108 | Verkiezingsprogramma 2021 - 2025 De digitale versie lees je op d66.nl/eennieuwbegin
• We voeren naast statiegeld op flesjes ook statiegeld in op blikjes en versterken de aanpak
van zwerfafval.
• We pleiten in Europa voor een vast aandeel gerecycled materiaal, om de markt hiervoor te
ontwikkelen.
• We verlengen de garantietermijnen van producten om een langere levensduur te faciliteren.
Ook willen we een recht op reparatie. Makers van producten hebben zo de plicht apparaten
repareerbaar te maken en reserve-onderdelen aan te bieden.
• We steunen het realiseren van marktplaatsen voor materialen en restproducten. Hierdoor
worden aanbieders en afnemers aan elkaar gekoppeld en ontstaat er een economische
prikkel om herbruikbaar te werk te gaan.
• We willen een materialenpaspoort voor elk gebouw en steunen het grondstoffenkadaster.
De bouw is alleen al verantwoordelijk voor 40 procent van het afval in Nederland. We zorgen
dat gebouwen ‘materialenbanken’ worden van onderdelen die ontworpen zijn om te worden
hergebruikt.
• We maken financiering voor circulaire projecten makkelijker. We missen nu kansen omdat
initiatiefnemers lastig aan risicodragende financiering kunnen komen. InvestNL moet
bijvoorbeeld ook in circulaire projecten kunnen investeren.
• Binnen de Europese Unie dringen we aan op het aanpassen van de accountancyregels. Zo
moet dubbele btw op hergebruik van materialen voorkomen worden en afschrijvingstermijnen
verlengd. Structurele aandacht voor ware prijzen is hier een belangrijke steunpilaar.
• We schalen lokale circulaire initiatieven op. We zorgen dat bedrijven elkaar op regionaal niveau
vinden, kennis delen en dat circulaire initiatiefnemers bij regionale investeringsfondsen terecht
kunnen. Klachten over regels die in de praktijk in de weg zitten, moeten makkelijk hun weg
naar de overheid vinden om onnodige belemmeringen weg te kunnen nemen.
• Het Versnellingshuis wordt hét kennisknooppunt over circulaire economie. Het Versnellingshuis
heeft nu vooral de taak om bedrijven bij elkaar te brengen. Het kan ook als vraagbaak voor
initiatiefnemers en bedrijven dienen.
• We gebruiken de inkoopmacht van de overheid om circulaire innovatie te stimuleren. Enkele
organisaties, zoals Rijkswaterstaat, hebben daar al goede ervaringen mee. We willen dat
gemeenten en hun deelnemingen, provincies, waterschappen en het Rijk structureel circulaire
principes toe gaan passen in alle aanbestedingen van fysieke producten. Daarbij passen
Een nieuw begin - Laat iedereen vrij, maar niemand vallen.
109 | Verkiezingsprogramma 2021 - 2025 De digitale versie lees je op d66.nl/eennieuwbegin
we de Aanbestedingswet aan om sterker te sturen op het realiseren van maatschappelijke
doelstellingen bij het uitgeven van publiek geld.
• Om verspilling van producten en onnodig transport te verminderen, treden we in overleg met
de sector om de hoeveelheid retourzendingen naar webwinkels te verminderen.
De impact van producten zichtbaar maken
Consumenten, bedrijven, investeerders en overheden willen groene keuzes maken. Het is alleen
vaak lastig om te weten welke keuze het best is. We willen dat het effect van een product
inzichtelijk is. Zodat iedereen een bewuste keuze kan maken.
• We maken het consumenten en gebruikers gemakkelijk te recyclen door te verplichten op
(de verpakking van) producten aan te geven waar het weggegooid moet worden.
• Elk product krijgt een digitaal productpaspoort dat de hele levenscyclus meegaat.
Dat vermeldt de materialen, onderdelen, herkomst van materialen, hoe het product kan
worden gedemonteerd, welke onderdelen hergebruikt of gerepareerd kunnen worden en
hoe het product het beste gerecycled kan worden. Dit is onderdeel van het impactregister:
de digitale bijsluiter van elk product met basale informatie over de impact op de maatschappij
en het milieu.
• We pleiten ook voor product-tracking. We willen dat tijdens productiestappen traceerbaar is
welk materiaal er in een product of halffabricaat zit. Zo weten we precies welke materialen er
in een productenkringloop terecht komen.
• In het jaarverslag van bedrijven verlangen we ook informatie over circulaire prestaties.
We stellen voor alle publieke inkopen van fysieke producten informatie-eisen rondom
milieuimpact en materiaalsamenstelling. Daar waar nodig moet het aantal producten dat valt
onder de zogenaamde uitgebreide producentenverantwoordelijkheid worden uitgebreid.
• We maken een post-me-niet-register zodat organisaties geen brieven op naam kunnen
versturen als je dat als consument niet wilt.
Een nieuw begin - Laat iedereen vrij, maar niemand vallen.
110 | Verkiezingsprogramma 2021 - 2025 De digitale versie lees je op d66.nl/eennieuwbegin
Bouwen aan
een weerbare
rechtsstaat, een
sterke overheid
en een vitale
democratie.
Een nieuw begin - Laat iedereen vrij, maar niemand vallen.
111 | Verkiezingsprogramma 2021 - 2025 De digitale versie lees je op d66.nl/eennieuwbegin
D66 wil een vrij leven voor iedereen. Een sterke democratische rechtsstaat is voor dat
streven onmisbaar. Over de grens blijkt dat die democratische rechtsstaat geen rustig bezit is.
In talloze landen staat ze onder druk.
Dat is hier gelukkig niet aan de hand. Maar we zijn wel ongerust. Of mensen met een lager
inkomen nog wel naar de rechter stappen, als ze steeds meer moeten betalen. Of sociaal
advocaten nog wel kunnen rondkomen, als ze net wat meer tijd in de schrijnende zaak van
een cliënt investeren. Of de uitvoeringsorganisaties van de overheid de basis goed op orde
hebben. Of onze rechten wel goed beschermd zijn, nu een steeds groter deel van ons leven
zich online afspeelt. Of in de schaduwkanten van de samenleving de misdaad niet om zich
heen grijpt. Daarom maken we fors meer geld vrij voor de rechtspraak, het OM, gerechtstolken,
de reclassering, het gevangeniswezen, de forensische psychiatrie en psychologie en de
sociale advocatuur. D66 wil investeren in onze veiligheid: in politiemensen, inlichtingen- en
veiligheidsdiensten en in terrorismebestrijding. Om nieuwe ontwikkelingen het hoofd te bieden,
zoals digitale misdaad of het misbruiken van onze data, moeten we de rechtsstaat ook online
tanden geven.
We willen dat onze overheid naast mensen komt te staan in plaats van tegenover hen.
Een pijnlijk voorbeeld is de toeslagenaffaire, waar duizenden ouders hebben moeten vechten
tegen de starre houding van de belastingdienst en door de Tweede Kamer afgedwongen
hardvochtige wetgeving. Zeker weten dat je beschermd wordt tegen zulke fouten, ook dát
is de rechtsstaat. En daar heeft onze rechtsstaat mensen hopeloos in de steek gelaten.
Zoiets mag nooit meer gebeuren. Daar moeten we van leren. De basis moet op orde zijn:
goede dienstverlening, transparante verantwoording en begrijpelijke communicatie. Dit vergt
investeringen in onze uitvoeringsorganisaties zoals de Belastingdienst, het UWV en het CBR.
Dit gaat niet van vandaag op morgen. De organisaties moeten ook de tijd krijgen om deze
verbeteringen te kunnen realiseren.
Vanaf het allereerste begin is D66 gericht op het versterken van onze democratie. Dat is
onverminderd actueel. Nog steeds voelen te veel mensen zich niet betrokken bij onze democratie.
Dat willen we verhelpen, van lokaal tot Europees niveau. Met plannen als een gekozen ministerpresident, een nieuw kiesstelsel, een bindend correctief referendum en meer. Zo hebben mensen
meer te zeggen. Maar het vraagt ook iets van ons als politiek: een democratische houding en
meer dualisme. Onze verkiezingen worden aangemerkt als vitale infrastructuur, zodat ze worden
beschermd tegen manipulatie en beïnvloeding. Daarbij hoort ook een onafhankelijke pers en een
sterk parlement, dat de overheid kan controleren.Zo wil D66 bouwen aan een sterke, moderne
democratische rechtsstaat zodat we ook in de toekomst in vrijheid kunnen leven.
Bouwen aan een weerbare rechtsstaat,
een sterke overheid en een vitale democratie
Een nieuw begin - Laat iedereen vrij, maar niemand vallen.
112 | Verkiezingsprogramma 2021 - 2025 De digitale versie lees je op d66.nl/eennieuwbegin
Recht voor allen
Een sterke, moderne democratische rechtsstaat is onmisbaar voor onze vrijheid. De kostbare
instituties van de rechtsstaat beschermen ons tegen willekeur van macht, discriminatie en het
recht van de sterkste. Het zorgt ervoor dat de overheid zich aan zijn eigen regels moet houden
en dat misdadigers hun straf niet kunnen ontlopen. Voor een sterke rechtsstaat is een goed
uitgeruste rechtspraak een onmisbare steunpilaar. Maar we zijn ongerust. De kerninstituties
van onze rechtsprekende macht staan onder druk. D66 wil verder bouwen aan een rechtspraak
die toegankelijk en sociaal is.
Investeren in het recht
Voor adequate rechtspraak zijn voldoende middelen nodig. De afgelopen jaren heeft onze
rechtspraak echter te kampen gehad met onvoldoende geld om haar taken ‘stressbestendig’ uit te
voeren. Daardoor zijn er grote achterstanden in het afhandelen van zaken en is er een tekort aan
personeel in de hele strafrechtketen. D66 wil investeren in onze rechtspraak en rechtsstaat.
• We maken meer geld vrij voor de rechtspraak, het Openbaar Ministerie (OM), gerechtstolken,
de reclassering, het gevangeniswezen, de forensische psychiatrie en psychologie en de
sociale advocatuur.
• We willen een bekostigings- en begrotingsmethodiek die past bij een onafhankelijke
rechtspraak, maar ook recht doet aan transparantie van en democratische controle over
het besteden van belastinggeld.
Toegankelijke rechtspraak
De inhoud van je portemonnee mag geen belemmering zijn om je recht te halen. Sociaal
advocaten moeten kunnen rondkomen, ook als ze net wat meer tijd in de schrijnende zaak van
een cliënt investeren. Rechterlijke procedures moeten bovendien begrijpelijk zijn voor iedereen.
Mensen moeten zich gehoord voelen en goede hulpverlening krijgen. Rechtsbijstand is heel
belangrijk om de toegang tot het recht te behouden voor iedereen.
• We willen de griffierechten flink verlagen, zodat ook in kleine juridische conflicten en voor
mensen met een lager inkomen de financiële drempel laag ligt.
• Mensen met een kleine beurs krijgen rechtsbijstand door sociaal advocaten. Hier mag niet op
worden bezuinigd. De vergoedingen van sociaal advocaten worden verhoogd, zodat zij een
netto jaarinkomen van het maximum van schaal 12 voor Rijksambtenaren kunnen verdienen.
• Voor mensen met een middeninkomen die geen advocaat kunnen betalen en niet in
aanmerking komen voor gesubsidieerde rechtshulp willen we een oplossing via (private)
rechtsbijstandsverzekeringen.
Een nieuw begin - Laat iedereen vrij, maar niemand vallen.
113 | Verkiezingsprogramma 2021 - 2025 De digitale versie lees je op d66.nl/eennieuwbegin
• Het Juridisch Loket wordt een multidisciplinaire instelling naar voorbeeld van de
zorgcentra. Net als een huisarts kan dat loket je doorverwijzen naar specialistische juridische
hulp, maar heeft het ook door wanneer er een ander, niet-juridisch probleem speelt waar je
hulp bij nodig hebt.
• Alternatieve (online) vormen van geschilbeslechting zoals mediation en experimenten
binnen en buiten de rechtspraak kunnen effectiever zijn dan de gang naar de rechter. We
staan positief tegenover alternatieven, zolang een mogelijkheid bestaat om zich tot de rechter
te wenden. Toegang tot het recht blijft zo voor iedereen bereikbaar.
• We zorgen dat er meer procedures bij de kantonrechter terechtkunnen, zodat ook andere
rechtshulpverleners dan advocaten – met een lager tarief – rechtsbijstand kunnen verlenen.
Moderne rechtspraak
De rechtspraak moet mee kunnen met de uitdagingen van nu. D66 wil een rechtspraak die bij
de tijd is en die een betere afspiegeling van de diverse samenleving is. Zowel technologische
innovaties als diversiteit dragen in onze ogen bij aan een modernisering van de rechtspraak.
• De internationale trend om te experimenteren met kunstmatige intelligentie (KI) in de
rechtspraak moet worden gereguleerd. De inzet van KI bij het snel doorzoeken van
jurisprudentie kan de rechtspraak helpen om efficiënter te werken, maar rechterlijke uitspraken
moeten altijd worden genomen door een mens van vlees en bloed. Rechtenopleidingen
moeten meer aandacht besteden aan het lezen en wegen van ondersteunend bewijs op basis
van KI.
• We willen meer ruimte voor rechters die zich specialiseren op het rechtsgebied waarover zij
oordelen, bijvoorbeeld door rechters niet langer verplicht periodiek van rechtsgebied te laten
wisselen.
• We gaan in gesprek met de Raad van de Rechtspraak om het Charter Diversiteit te
ondertekenen. De Rechtspraak vervult een voorbeeldfunctie in de maatschappij en moet
voorop lopen in het bevorderen van de diversiteit op de werkvloer.
• We passen de wet aan zodat ministeriële invloed op benoemingen, schorsingen en
ontslagen bij de Raad voor de Rechtspraak is uitgesloten.
• D66 staat voor een transparante rechtspraak. Meer bestuursrechtelijke uitspraken
van de rechter worden digitaal toegankelijk gemaakt.
Een nieuw begin - Laat iedereen vrij, maar niemand vallen.
114 | Verkiezingsprogramma 2021 - 2025 De digitale versie lees je op d66.nl/eennieuwbegin
Zonder veiligheid zijn we niet echt vrij
Veiligheid is een absolute voorwaarde voor een vrije samenleving. Om veiligheid na te kunnen
streven in een snel veranderende wereld moeten alle middelen die de rechtsstaat ons biedt,
slim worden ingezet. Middelen die door diezelfde rechtsstaat begrensd worden. Soms vraagt
dat om repressie en de effectieve inzet van ons strafrecht. Vaak ook om preventie, om misdaad
zoveel mogelijk te voorkomen. D66 wil investeren in onze politiemensen, inlichtingen- en
veiligheidsdiensten en in terrorismebestrijding. We willen onze rechtsstaat bovendien uitrusten
met middelen om nieuwe ontwikkelingen het hoofd te bieden, zoals cybercriminaliteit.
Effectieve inzet van strafrecht
In het streven naar een sterke rechtsstaat en een veilige samenleving wil D66 het strafrecht zo
selectief en effectief mogelijk inzetten. Het strafrecht is geen wondermiddel, waarmee gedeelde
waarden kunnen worden afgedwongen. Er hoort ook altijd preventie en re-socialisering bij.
Duurzame veiligheid kent vele kanten. Cybercriminaliteit en financiële misdaad verdienen prioriteit.
We benadrukken tegelijkertijd het belang van een lokale aanpak van criminaliteit.
• We willen meer capaciteit voor financiële opsporing bij de politie, het Openbaar Ministerie
(OM) en de Fiscale Inlichtingen- en Opsporingsdienst. We onderzoeken de mogelijkheid tot
het creëren van een financiële politie. We onderzoeken ook de mogelijkheid voor de rechter
om crimineel vermogen te confisqueren wanneer veroordeling niet mogelijk is (non conviction
based confiscation).
• Het gebruiken van DNA-profielen uit publieke (commerciële) databanken vraagt om zeer
strenge regels. DNA dat mensen om een bepaalde reden hebben afgestaan mag niet voor
een ander doel worden benut.
• We kiezen voor meer capaciteit voor de rechterlijke macht om overbelasting van de
rechtspraak na de fase van opsporing van verdachten tegen te gaan.
• De laatste jaren is veel geïnvesteerd in de versterking van de positie van het slachtoffer in
het strafproces. Het is nu zaak om te zorgen dat deze rechten in de praktijk kunnen worden
uitgeoefend. D66 wil geen verdere uitbreiding van slachtofferrechten om de balans in het
strafproces niet te verstoren.
• We investeren het extra geld dat we beschikbaar stellen voor de politie en het OM in
de aanpak van nieuwe vormen van criminaliteit, zoals cybercriminaliteit, en in effectieve
bestrijding van ambtelijke corruptie.
• Cyberveiligheid en informatieveiligheid zijn in deze snel digitaliserende wereld belangrijker
dan ooit. Ondernemers hebben de primaire verantwoordelijkheid om dit op orde te hebben,
maar de overheid kan en moet hier actief in ondersteunen. Bijvoorbeeld door het Digital
Een nieuw begin - Laat iedereen vrij, maar niemand vallen.
115 | Verkiezingsprogramma 2021 - 2025 De digitale versie lees je op d66.nl/eennieuwbegin
Trust Center te versterken als eerste aanspreekpunt bij cybercalamiteiten. Zo hebben
bedrijven en branches een vaste en betrouwbare plek waar ze terecht kunnen met hun online
veiligheidsproblemen en vraagstukken bij calamiteiten.
• Milieucriminaliteit kost de samenleving jaarlijks vier miljard euro. Toezicht en opsporing
moeten beter samenwerken en de capaciteit bij zowel opsporing als het OM moeten worden
uitgebreid. Naast het bestuursrecht moet ook het strafrecht kunnen worden ingezet.
• We willen de wetgeving om de positie van de rechter in het proces van gratie bij een
(levenslange) gevangenisstraf versterken en de rol van de Minister van Justitie en de koning
beperken. Daarmee wordt het besluit van gratie een minder politiek beladen besluit.
• We zetten in op de mogelijkheid om bij veroordeelden die een gevangenisstraf en tbs hebben
gekregen, eerder te beginnen met de tbs-behandeling.
• De rechter behoudt de vrijheid over op te leggen straffen. Minimumstraffen passen
hier niet bij.
• Korte gevangenisstraffen zijn weinig effectief. We straffen effectiever met werkstraffen en
(elektronisch gecontroleerde) voorwaardelijke straffen en nemen de ‘vervangende taakstraf’
op in de wet.
• De bevoegdheid van de minister van Justitie om zich met strafzaken te bemoeien door het
OM een opdracht te geven, beperkt de onafhankelijkheid van het OM. Daarom willen wij dat
deze komt te vervallen.
• Opsporing en criminaliteitsbestrijding zijn primair een taak van politie en OM. De laatste jaren
zijn gemeentes zich, vanuit hun bestuursrechtelijke taken, meer met criminaliteitsbestrijding
gaan bezighouden. D66 wil deze ontwikkeling afremmen. Het bestuursrecht, bijvoorbeeld
bij het sluiten van een pand of het intrekken van een vergunning, waar een rechterlijke
toets vooraf ontbreekt, mag slechts worden ingezet waar dat absoluut noodzakelijk is voor
openbare orde en veiligheid. Het mag niet worden gezien als alternatief voor het strafrecht.
• De modernisering van het strafrecht is gebaat bij een voortvarende implementatie van
het nieuwe wetboek van strafvordering. Hiermee kan de hele strafrechtketen worden
gemoderniseerd en gedigitaliseerd en doelmatiger te werk gaan. D66 houdt hierbij een scherp
oog op privacy- waarborgen.
Een nieuw begin - Laat iedereen vrij, maar niemand vallen.
116 | Verkiezingsprogramma 2021 - 2025 De digitale versie lees je op d66.nl/eennieuwbegin
Investeren in kwaliteit en diversiteit politie
De politie heeft de komende tijd meer mensen nodig. De besteding van het geld moet doelmatiger
en transparanter worden. Het is belangrijk dat de politie met sociale instanties en gemeenten
samenwerkt aan het versterken van positieve veiligheid, bijvoorbeeld op het gebied van
leefbaarheid. Hierbij moet vroegtijdige preventie van criminaliteit en radicalisering de kerntaak zijn.
Bovendien willen we dat diversiteit in de politieorganisatie wordt bevorderd.
• De wijkagent blijft centraal staan in de politieorganisatie. D66 is voorstander van de inzet
van (extra) jeugdwijkagenten. D66 zorgt voor voldoende capaciteit in de basisteams zodat
wijkagenten weer de tijd krijgen om hun rol als aanspreekpunt in de wijk te vervullen.
• De samenwerking tussen BOA’s en de politie moet worden verbeterd, bijvoorbeeld door de
BOA’s een noodknop te geven met directe toegang tot de meldkamer van de politie. Er worden
geen BOA’s ingezet als verkapte politieagenten. Het geweldsmonopolie blijft bij de politie.
• Samenwerking op informatie-uitwisseling en operationeel optreden is hard nodig voor het
tegengaan van georganiseerde criminaliteit, bijvoorbeeld rond de productie van synthetische
drugs. Binnen Nederland én binnen Europa. D66 steunt daarom de versterking van Europol,
Eurojust, en het Europees Openbaar Ministerie.
• D66 wil dat de diversiteit prioriteit wordt in alle lagen van de politieorganisatie. De
cultuurverandering behoeft de volledige steun en inzet van de korpsleiding. Er moet gewerkt
worden aan veilige teams waarbij er gericht tijd en aandacht wordt vrijgemaakt voor sociale
veiligheid en omgangsvormen binnen teams.
Jongeren verdienen een tweede kans
Veiligheid en preventie zijn twee kanten van dezelfde medaille. D66 wil voorkomen dat de
kansarme jongeren van nu de zware misdadigers van later worden. Dat vraagt om het bieden van
perspectief en voldoende kansen om iets van het leven te maken. D66 ziet de bestaande aanpak
in bijvoorbeeld Rotterdam en Amsterdam als belangrijke lessen.
• We geven met name die gemeenten waar de problematiek het grootst is voldoende geld en
instrumenten om jongeren een uitweg uit (drugs)criminaliteit te bieden door het volgen van
een opleiding of begeleiding bij het vinden van werk.
• We moeten beter inzicht krijgen in de omvang van seksueel geweld onder jongeren. Meer
expertise is nodig om deze problemen aan te pakken. Hierbij is een goede aansluiting met
jeugdzorg nodig, voor opvang en slachtofferhulp.
Een nieuw begin - Laat iedereen vrij, maar niemand vallen.
117 | Verkiezingsprogramma 2021 - 2025 De digitale versie lees je op d66.nl/eennieuwbegin
• Vanaf dag één in detentie moet worden gewerkt aan een goede terugkeer in de samenleving.
Veroordeelden die een gevangenisstraf en tbs hebben gekregen, moeten eerder kunnen
beginnen met de tbs-behandeling.
Bestrijding van terrorisme en extremisme door Europese samenwerking
Bestrijding van terrorisme en extremisme moet zoveel mogelijk in Europees verband plaatsvinden.
Alleen door gezamenlijke opsporing en het delen van inlichtingen tussen diensten van EUlidstaten kan terrorisme en extremisme effectief worden aangepakt. Preventie is voor D66
het vertrekpunt bij de bestrijding van terreur. Daarbij mogen uitbreiding van het strafrecht en
bevoegdheden onze verworven vrijheden niet onnodig inperken. We dringen aan op goede
privacybescherming en democratische waarborgen in het veiligheidsbeleid. Massasurveillance
hoort daar zeker niet bij.
• Preventie en vertrouwen zijn voor D66 de basis om radicalisering een halt toe te roepen.
Samen met gemeenten, wijkagenten, jongerenwerkers, docenten en hulpverleners willen
we radicalisering vroegtijdig signaleren en de negatieve gevolgen voor het individu en de
samenleving tot een minimum beperken.
• We trekken een absolute grens wanneer individuen haatzaaien of oproepen tot geweld, net
zoals bij het aanwakkeren van antisemitisme, islamofobie en homohaat. Dat geldt voor alle
vormen: terrorisme, rechts-extremisme, links-extremisme, islamitisch extremisme en overige
ideologieën die het gebruik van geweld legitimeren.
• Er is geen plaats voor ongewenste buitenlandse beïnvloeding die tot ondermijning van
onze democratische rechtsstaat, vrijheden en open samenleving leiden. Religieuze en
andere maatschappelijke instellingen worden daarom verplicht om transparant te zijn
over buitenlandse geldstromen en ontvangsten in natura, waaronder het ontvangen van
(buitenlandse) haatzaaiende sprekers. D66 gaat ook onderzoeken welk handelingsperspectief
landelijk geboden kan worden aan (lokale) uitvoeringsinstanties om daadwerkelijk te kunnen
interveniëren.
• Nederlandse kinderen van IS-strijders in Syrische kampen worden naar Nederland gehaald
om verdere radicalisering te voorkomen. Voorop staat dat IS-strijders, zowel mannen als
vrouwen, worden berecht voor de misdaden die zij hebben begaan. Bij voorkeur gebeurt dit
voor een internationaal tribunaal.
• Er komt een volwaardige Europese Inlichtingen- en Veiligheidsdienst. Vanzelfsprekend gaat
dit samen met democratische waarborgen, respect voor fundamentele rechten, toezicht en
parlementaire controle.
Een nieuw begin - Laat iedereen vrij, maar niemand vallen.
118 | Verkiezingsprogramma 2021 - 2025 De digitale versie lees je op d66.nl/eennieuwbegin
• Bij terrorismebestrijding hoort ook de strenge, Europese aanpak van terrorismefinanciering.
Dit betekent een Europese toezichthouder die toezicht houdt op terrorismefinanciering,
witwassen en andere dubieuze geldstromen. Dat verhoogt effectiviteit en zorgt bovendien
voor een gelijk speelveld voor financiële instellingen.
• Het afgelopen decennium is er veel ingrijpende Europese antiterrorismewetgeving ingevoerd
waarvan noodzaak, proportionaliteit en effectiviteit niet voldoende bewezen zijn. D66 wil
dat de Nederlandse regering pleit voor een uitvoerige evaluatie van de huidige Europese
maatregelen tegen terrorisme.
Een nieuw begin - Laat iedereen vrij, maar niemand vallen.
119 | Verkiezingsprogramma 2021 - 2025 De digitale versie lees je op d66.nl/eennieuwbegin
Vrij zijn in de digitale wereld
Digitalisering heeft de manier waarop wij leven de afgelopen decennia radicaal veranderd.
Het geeft ongekende mogelijkheden, maar ook nieuwe risico’s. Onze vrijheid staat onder druk
als gevolg van de enorme hoeveelheden data die we delen, zoals zeer persoonlijke data over
elk aspect van ons leven. Dit zorgt voor een verschuiving van macht; weg van individuen
en naar bedrijven en overheden. Met als gevolg dat we minder vrij zijn om onszelf te zijn en
vrij informatie te zoeken. We leven in een informatiesamenleving, maar doen te weinig om
persoonlijke data te beschermen, data veilig in te zetten en betrouwbaarheid van data te
waarborgen. Een aantal grote technologiebedrijven heeft enorme macht, terwijl de controle op
die macht achterblijft. Het is essentieel dat Nederland ambitieus vorm geeft aan de Europese
strategieën op het gebied van data, kunstmatige intelligentie en gegevensbescherming.
Een digitale data-strategie
Een data-strategie moet onze individuele grondrechten beschermen. In de kern betekent dit dat
mensen eigenaar zijn van hun persoonlijke data en dat geautomatiseerde besluitvorming door
algo- ritmes bij ethisch gevoelige beslissingen altijd een menselijke component behoudt, voor
zover de overheid hierover verantwoordelijk is. Daarom moet duidelijk zijn hoe de overheid omgaat
met data, hoe mensen de regie kunnen houden over hun eigen data, en hoe de betrouwbaarheid
van data en door de overheid ingezette methodieken wordt gegarandeerd.
• Er komt meer controle op dataverzameling en –gebruik in de (lokale) openbare ruimte, zoals
smart city-projecten waarbij gemeenten met bedrijven in zee gaan. Deze data moeten publiek
eigendom blijven.
• Data is open, inzichtelijk en gedeeld, ténzij wet- en regelgeving, privacy, veiligheidsrisico’s of
beschikkingsrechten op de data dit beperken. Overheidsdiensten gebruiken open standaarden
en open source software.
• De digitale infrastructuur voor openbare dataverzameling en –(her)gebruik is voor iedereen
goed beschikbaar en toegankelijk. Er moet een compleet, openbaar, landelijk register van
dataverzameling in de openbare ruimte worden gepubliceerd. Hierin moeten duidelijk het
doel, de aard en de omvang van deze dataverzameling vindbaar zijn en de verantwoordelijke
verzamelende partij(en). De Autoriteit Persoonsgegevens kan de beheerder van dit
register zijn.
Betrouwbare dienstverlening van de digitale overheid
Contact met de overheid verloopt steeds vaker digitaal. Data wordt bovendien steeds meer
ingezet voor beleidsontwikkeling en dienstverlening.
• De versnipperde beleidsaanpak over de ministeries van Economische Zaken, Justitie, Defensie
en Binnenlandse Zaken komt onder verantwoordelijkheid te staan van één minister, met een
Een nieuw begin - Laat iedereen vrij, maar niemand vallen.
120 | Verkiezingsprogramma 2021 - 2025 De digitale versie lees je op d66.nl/eennieuwbegin
eigen budget en beleid overstijgende taken. Hiermee krijgt de overheid meer grip op het
totaalpakket van digitaal beleid.
• Deze minister maakt een helder en transparant ontwerp voor de omgang met data, datadeling
en datasturing. Hierbij kan aangesloten worden bij Europese ontwikkelingen.
• Transparantie en uitlegbaarheid worden verplicht bij het gebruik van IT-systemen door de
overheid. In het ontwerp van systemen staan behoeften en verwachtingen van burgers
centraal. Het Bureau ICT-toetsing (BIT) ziet hierop toe. We willen dat het BIT een sterkere
positie krijgt, met een mandaat voor vijf jaar. Bijvoorbeeld door het een zelfstandig
bestuursorgaan te maken.
• ICT-contracten worden opgeknipt in kleine stukken, waardoor ook kleine aanbieders mee
kunnen bouwen aan de digitale overheid.
• De overheid zorgt voor voldoende interne kennis en kunde om op een veilige en effectieve
manier met data en technologie om te gaan.
• De overheid zorgt dat mensen die moeite hebben met digitaal contact, altijd bij een fysiek
servicepunt terecht kunnen of thuis hulp krijgen.
Reguleren van digitale toepassingen
De overheid verzamelt, koppelt en analyseert steeds meer data, waarbij zij de uitvoering
uitbesteedt aan bedrijven. Denk aan camera’s boven snelwegen, geluidssensoren, camera’s in
binnensteden, scanauto’s voor parkeercontroles en bodycams. Dit verschuift macht van burger
naar overheid. We hebben daarom een zorgvuldige balans nodig tussen het recht op privacy, de
openbare veiligheid en het economisch welzijn van het land. Zonder regelgeving wordt data van
onschuldige mensen gebruikt en gecombineerd om analyses te maken die niet meer uitlegbaar
zijn door de overheid. We hebben een kader nodig voor de inzet van digitale technologie, anders
blijven we achter de feiten aan lopen.
• Er moet een evaluatie komen van databases met persoonsgegevens die de overheid heeft
opgesteld, welke databases door welke overheidsorganisaties worden gekoppeld en op welke
manier en met welk doeleinde er analyses worden uitgevoerd.
• De digitale surveillancepraktijk moet altijd wettelijk in lijn zijn met onze grondrechten. Het
koppelen en analyseren van persoonsgegevens kan alleen als er een duidelijk en belangrijk
doel aan ten grondslag ligt, zoals uiteengezet in artikel 8 van het Europees Verdrag van de
Rechten van de Mens. Bovendien moet het met weldoordachte en controleerbare methodes
gebeuren, die de privacy van onschuldige mensen zo min mogelijk raken. Alle toepassingen
van algoritmes die door databases met data van onschuldige mensen spitten moeten wettelijk
worden begrensd zodat de Tweede Kamer controle kan behouden. Zonder wettelijk kader
Een nieuw begin - Laat iedereen vrij, maar niemand vallen.
121 | Verkiezingsprogramma 2021 - 2025 De digitale versie lees je op d66.nl/eennieuwbegin
worden experimenten en toepassingen stilgelegd. Hiervoor moet het auteursrecht van data
die de overheid gebruikt zo veel mogelijk bij de overheid komen te liggen.
• We pleiten voor een verbod op het gebruik van camera’s met gezichtsherkenning zolang er
geen wettelijk kader is. Ook binnen de EU.
• Waar gebruikt wordt gemaakt van ‘predictive policing’, een techniek om criminaliteit op te
sporen waarbij voorspellende analyses voor de politie worden gemaakt met gebruik van
zelflerende systemen, mag dit nooit leiden tot discriminatie of ongelijke kansen. Alleen
wanneer het correct wordt toegepast, kan deze techniek bijdragen aan een veiligere
samenleving.
• Overheden en verwante instellingen zijn transparant over apparatuur en technologie in de
openbare ruimte en de wijze waarop ze omgaan met verkregen data. De toepassing van
sensortechnologie moet verplicht worden gemeld bij de minister voor Rechtsbescherming.
De Autoriteit Persoonsgevens wordt uitgebreid met een algoritmewaakhond, die het gebruik
van algoritmes kan controleren op discriminatie of uitsluiting en dit kan terugdraaien.
• Het budget van de Autoriteit Persoonsgegevens moet flink omhoog om de AVG goed te
kunnen handhaven. Zo kan het zorgen dat onze persoonsgegevens bij bedrijven en overheden
goed beschermd zijn en blijven.
Centrale aanpak cyberveiligheid
We leunen enorm op de beschikbaarheid en veiligheid van netwerken. Nederland behoort
tot de digi- tale top van Europa dankzij onze digitale mainport, snelle internetverbindingen
en open economie. Het is daarom van vitaal belang dat de digitale infrastructuur goed wordt
beveiligd. Toch is Nederland on- voldoende voorbereid volgens de Wetenschappelijke Raad
voor het Regeringsbeleid (WRR). Nederland kan van dit risico een kans maken en in Europa een
leiderschapsrol pakken.
• Om deze rol te kunnen uitbouwen, hebben we echt één duidelijke aanpak nodig. Om
cybercriminaliteit en internationale cyberconflicten te kunnen bestrijden, moet investeren in
onze digitale veiligheid een gewoonte worden.
• Er komt een jaarlijks cyberafhankelijkheidsbeeld, dat inzichtelijk maakt van welke partijen,
digitale processen en diensten het functioneren van vitale processen de Nederlandse
samenleving afhankelijk is.
• Het Nationale Cyber Security Centrum (NCSC) mag ook relevante beveiligingsinformatie van
niet- vitale sectoren gaan delen met Computer Emergency Response Teams.
Een nieuw begin - Laat iedereen vrij, maar niemand vallen.
122 | Verkiezingsprogramma 2021 - 2025 De digitale versie lees je op d66.nl/eennieuwbegin
• Nederland was een van de eerste landen die samenwerking met ethische hackers stimuleerde
door middel van een responsible disclosure richtlijn. Het is nu tijd om de volgende stap te
zetten en de inzet van ethische hackers verder te professionaliseren door middel van
actieve bug bounty programma’s door de overheid en het stimuleren van responsible
disclosure beleid bij bedrijven. Ook ondersteunen we initiatieven om jonge hackers op het
rechte pad te houden.
• Ons verkiezingsapparaat moet worden aangemerkt als vitale infrastructuur, waarvan de
beveiliging een plicht van de Staat is. De Kiesraad heeft daartoe maatregelen gedefinieerd.
De raad moet ook in mandaat en middelen voldoende gefaciliteerd worden om op de
uitvoering ervan toe te kunnen zien.
• Nederland pleit voor een internationale standaard of regelgeving voor de aanpak van
cybercriminelen, trollen, en nepnieuwsverspreiders die op grote schaal opereren met het
doel de samenleving te ondermijnen.
Treed op tegen internetpesten
Het voorkomen en aanpakken van (seksueel) overschrijdend gedrag op internet vereist een
aanpak op meerdere gebieden. In de huidige online wereld wordt alles vastgelegd en gedeeld.
De aanwezigheid van webcams zorgt voor inherente onveiligheid. Wij moeten werken aan
blijvende bewustwording, online omgangsvormen, nieuwe regels en een hogere prioritering bij
scholen, gemeenten en politie.
• De aanpak van internetpesten krijgt meer prioriteit bij de politie. Bij strafbare feiten als online
bedreigingen, sextortion en grooming moet de drempel voor aangifte bij de politie omlaag
worden gebracht. Bijvoorbeeld door (online) publiekscampagnes, het ondersteunen van
hands-on initiatieven in de samenleving en het verbeteren van kennis en kunde omtrent
cybercriminaliteit bij de aangiftebalie van de politie.
• We hebben Europese regels nodig voor de veiligheid van digitale apparaten, zodat wordt
voorkomen dat deze gehackt en misbruikt kunnen worden om mensen te chanteren.
Leveranciers van webcams krijgen striktere regels opgelegd voor het veilige gebruik van
de camera. Camera’s op consumentenapparatuur moeten fysiek afgedekt kunnen worden.
Microfoons en GPS-sensoren moeten hardwarematig uitgeschakeld kunnen worden.
• Er moet een procedure voor supersnelrecht komen om online content zo snel mogelijk -
eventueel tijdelijk - van het internet te verwijderen indien er mogelijk sprake is van een
strafrechtelijke overtreding. Slachtoffers van cybercrime zijn gebaat bij snel handelen.
Platforms moeten worden verplicht om content te verwijderen indien nodig.
Een nieuw begin - Laat iedereen vrij, maar niemand vallen.
123 | Verkiezingsprogramma 2021 - 2025 De digitale versie lees je op d66.nl/eennieuwbegin
Voor sterke en onafhankelijke media
Voor een goed functionerende democratische rechtsstaat is een onafhankelijke, pluriforme
pers essentieel. Zowel nationaal, regionaal als lokaal. Journalisten moeten een fatsoenlijk
inkomen kunnen verdienen. Zij vervullen als waakhond van de democratie immers een
belangrijke controletaak.
Een toekomstbestendige publieke omroep
In tijden van nepnieuws en desinformatie is de noodzaak van gedegen (onderzoeks)journalistiek,
waarin feit van fictie wordt gescheiden, enorm hoog. Een objectief, onafhankelijk en betrouwbaar
geluid is essentieel. D66 wil dat de publieke omroep zich daarom richt op de kerntaken informatie,
cultuur en educatie. De inhoud moet leidend zijn.
• D66 staat voor een sterke rol van de NPO in de samenwerking met de omroepen, zodat de
pluriformiteit van de samenleving wordt geborgd en minder goed bereikbare doelgroepen in
de maatschappij goed worden bediend.
• D66 is voorstander van een reclamevrije publieke omroep. Dit geeft bovendien meer kansen
voor kranten. Ter compensatie krijgt de publieke omroep extra staatsinkomsten en tevens
wordt naar andere inkomstenbronnen via de omroepen gezocht.
• Omroepen mogen zelf kiezen in welke vorm zij hun producties aanbieden. NPO-content wordt
breder beschikbaar voor andere mediapartijen, ook commercieel. D66 wil dat de publieke
omroep met commerciële omroepen samenwerkt aan NLZiet: één volwaardig platform voor
alle Nederlandse programma’s, documentaires en speelfilms.
• D66 pleit voor een pluriforme publieke omroep, met ruimte voor buitenproducenten. Om
hier daadwerkelijk ruimte toe te bieden, zouden de verantwoordingscriteria voor omroepen
niet op ledenaantallen moeten worden gebaseerd, maar op moderne criteria. Wanneer deze
criteria niet worden gehaald, verliezen omroepen hun plek in het bestel. De toegang voor
buitenproducenten wordt vergemakkelijkt en verruimd.
• We willen structureel, en meer dan nu het geval is, blijven investeren in lokale en regionale
omroepen. Dit geld moet landelijk worden verdeeld, zodat omroepen niet afhankelijk zijn van
financiering van de lokale instituties die zij kritisch controleren.
• Naast de noodzaak van extra financiering, stimuleren we regionale en lokale omroepen ook
naar elkaar toe te groeien en indien mogelijk op termijn te integreren. Streekomroepen worden
hier ook bij betrokken.
Een nieuw begin - Laat iedereen vrij, maar niemand vallen.
124 | Verkiezingsprogramma 2021 - 2025 De digitale versie lees je op d66.nl/eennieuwbegin
Een sterke en onafhankelijke pers
Sterke onafhankelijke media staan onder druk. Op lokaal niveau staat het voortbestaan van
kwalitatief hoogstaande journalistiek op het spel. In het digitale tijdperk vraagt waarheidsvinding
om meer journalistiek onderzoek. D66 wil investeren in sterke en onafhankelijke media om de
weerbaarheid van onze democratische rechtsstaat te garanderen.
• Wij verhogen de bijdrage aan fondsen voor onderzoeksjournalistiek en lokale berichtgeving,
uiteraard zonder inhoudelijke bemoeienis van de overheid.
• We ondersteunen Europese regelgeving die afdwingt dat techgiganten journalistieke
organisaties eerlijk betalen voor het gebruik van hun inhoud.
Betrouwbare informatie in digitale tijden
Digitalisering raast voort en beïnvloedt het publieke debat. We zien in alle landen politici die
onwaar- heden verspreiden en hun pijlen richten op de journalistiek, rechtspraak en wetenschap.
Dat gaat steeds vaker samen met de manipulatie van beeld en geluid, waarmee neptoespraken
van politici kun- nen worden verspreid. Voor een weerbare democratie is het belangrijk op
digitalisering te anticiperen. De overheid moet het goede voorbeeld geven, door actiever
informatie beschikbaar te stellen, zodat burgers haar kritisch kunnen volgen.
• We willen dat de overheid kritisch burgerschap stimuleert, bijvoorbeeld via het bijbrengen van
media-, digitale- en democratische vaardigheden in het burgerschapsonderwijs.
• D66 wil dat de overheid bedrijven aanmoedigt om burgerinspraak mee te nemen bij het
ontwerpen van platforms. Bij de grote rol die deze platforms spelen in onze samenleving
hoort het nemen van maatschappelijke verantwoordelijkheid.
• Overheden worden gestimuleerd te experimenteren met nieuwe, toegankelijke vormen van
online burgerinspraak.
• Het organiseren van tegenmacht tegen de toenemende macht van de grote tech bedrijven is
cruciaal. De overheid moet het voor burgers mogelijk maken om zich collectief tegen bedrijven
te organiseren. We scherpen Europese mededingingswetgeving aan en dwingen transparantie
af over sturende algoritmes. We werken Europees samen om onwenselijke invloeden van
buitenlandse machten tegen te gaan.
• Er moet een Europees steunfonds komen voor onafhankelijke onderzoeksjournalistiek en het
waarborgen van een breed medialandschap in elk Europees land.
• Sociale netwerkbedrijven moeten een openbare doorzoekbare database creëren van betaalde,
doelgroepgerichte online politieke wervingsadvertenties. De database bevat alle varianten van
de advertenties en de profielen van de doelgroepen waaraan ze vertoond zijn.
Een nieuw begin - Laat iedereen vrij, maar niemand vallen.
125 | Verkiezingsprogramma 2021 - 2025 De digitale versie lees je op d66.nl/eennieuwbegin
De burger bij het bestuur
‘De burger bij het bestuur!’. Het stond vijftig jaar geleden al op onze posters. Tegen de klippen
van onwelwillendheid en behoudzucht op vecht D66 al sinds haar oprichting voor vernieuwing
van de democratie. We willen dat mensen de macht beter kunnen controleren. We willen dat
meer mensen betrokken raken bij de politieke macht, die nu nog is voorbehouden aan een
té kleine groep. We willen dat mensen meer te zeggen krijgen. Niet alleen over wie er in het
kabinet of in de Tweede Kamer komen te zitten, maar ook over hele concrete zaken waarover
nu vaak zonder hen wordt besloten. Over de zorg die je krijgt, het huis waarin je woont, het
pensioen dat je opbouwt, het werk dat je doet en met wie je samenleeft.
Vernieuw de parlementaire democratie
Veel kiezers hebben niet het gevoel vertegenwoordigd te worden in onze Tweede Kamer. Veel
mensen hebben bovendien niet het idee dat ze echt invloed kunnen uitoefenen op de macht in
Den Haag. D66 wil de band tussen kiezer en gekozene versterken en mensen meer invloed geven
op de politieke besluitvorming.
• D66 wil een nieuw kiesstelsel met kieslijsten waarbij de kiezer kan kiezen tussen stemmen op
een partij of op een individuele kandidaat, zoals het Burgerforum Kiesstelsel adviseerde en
door het huidige kabinet is aangekondigd. Zo hebben meer Kamerleden een eigen mandaat en
hebben kiezers meer keuze in het stemhokje.
• D66 wil het recht op amendement invoeren, zodat burgers ook tussentijds invloed kunnen
uitoefenen op besluitvorming. Het recht op amendement geeft iedereen de kans om steun te
verzamelen en zo een voorstel tot verbetering in te dienen op een bestaand wetsvoorstel.
• D66 wil een gekozen premier. Zo krijgen kiezers een stem op de macht en een stem op de
controle van de macht. Dit geeft mensen meer invloed op de kabinetsformatie en de Tweede
Kamer meer vrijheid om haar controlerende taak te vervullen.
• D66 is voorstander van een bindend correctief referendum als noodrem, zonder ruimte voor
interpretatie over de consequenties van de uitslag.
• D66 wil meer aandacht voor het perspectief van jongeren. Het instellen van een
jongerenparlement en invoeren van een generatietoets voor beleid zijn stappen in de goede
richting, maar niet voldoende. Daarom verlagen we de stemgerechtigde leeftijd naar 16 jaar.
• D66 wil de democratische controle moderniseren. Rechters moeten de bevoegdheid krijgen
om wetten te toetsen aan de Grondwet, zodat de controle op de macht beter gespreid is en
individuele rechten beter beschermd zijn. Vervolgens kan de indirect gekozen Eerste Kamer
worden afgeschaft.
Een nieuw begin - Laat iedereen vrij, maar niemand vallen.
126 | Verkiezingsprogramma 2021 - 2025 De digitale versie lees je op d66.nl/eennieuwbegin
• Tot die tijd wordt de Eerste Kamer verder op afstand van de dagelijkse politiek geplaatst,
door elke drie jaar de helft van de Eerste Kamer te vervangen en senators voor zes jaar
te verkiezen. Ook krijgt de Senaat het recht om wetsvoorstellen met commentaar terug
te sturen naar de Tweede Kamer die vervolgens het laatste woord heeft, en worden
Grondwetsherzieningen in de tweede lezing voortaan door de Verenigde Vergadering
behandeld, zoals de Staatscommissie Parlementair Stelsel adviseerde.
• Kandidaten voor belangrijke posities in onze democratie en openbaar bestuur, zoals
ministers en directeuren van bestuursorganen, moeten in het openbaar worden gehoord
door de Tweede Kamer.
• We versterken de democratie door burgers via digitale middelen bij te laten dragen aan
nieuw beleid. Via zowel brede consultaties als het vragen naar meningen op specifieke punten,
versterken we de legitimiteit en effectiviteit van beleid met het vroegtijdig en doelgericht
ophalen van input.Burgers uit andere EU-lidstaten die langer dan vijf jaar in Nederland
woonachtig zijn, krijgen stemrecht in de nationale en provinciale verkiezingen.
Lokale zeggenschap voor mensen
De gemeente heeft er steeds meer taken bij gekregen en heeft daarmee een steeds grotere rol
in het dagelijks leven van mensen. D66 wil dat de lokale democratie recht doet aan de groeiende
verantwoordelijkheid van gemeenten. Uiteindelijk heeft de gemeenteraad het laatste woord, maar
nieuwe democratische instrumenten zijn een waardevolle toevoeging.
• Op landelijk niveau nemen we beperkende regels voor lokale democratische experimenten zo
veel mogelijk weg. Ook op lokaal en regionaal niveau wordt het bindend correctief referendum
mogelijk.
• Participatietrajecten zoals het ‘right to bid,’ het ‘right to challenge’ en het ‘right to cooperate’
geven de ruimte aan initiatieven vanuit de gemeenschap zelf en verdienen onze steun. Hierbij
is het belangrijk dat de deelnemers weten waar ze aan toe zijn. Communicatie vanuit de
overheid moet helder zijn en gewekte verwachtingen moeten worden waargemaakt.
• Wij willen dat mensen hun burgemeester direct kunnen kiezen. Zo vergroten we de legitimiteit
van het ambt. Daar hebben zowel burgemeester als inwoners uiteindelijk baat bij.
• Bij de Waterschappen hebben boeren, bedrijven en natuurorganisaties ‘geborgde zetels.’ Dit
is ouderwets en ondemocratisch. Kandidaten voor het waterschapsbestuur moeten worden
verkozen via de gangbare democratische weg.
Een nieuw begin - Laat iedereen vrij, maar niemand vallen.
127 | Verkiezingsprogramma 2021 - 2025 De digitale versie lees je op d66.nl/eennieuwbegin
Voor een modern koningschap
D66 wil de ceremoniële waarde van het koningschap behouden, maar ziet geen waarde in de
politieke rol die de koning nog steeds bij wet vervult. Daarnaast zou het voor het draagvlak voor
het koningshuis goed zijn als het inkomen van de koning wordt bijgesteld en de koning, net als
andere Nederlanders, belasting en sociale premies betaalt.
• De koning hoort geen onderdeel te zijn van de regering noch van de Raad van State.
Ondertekening van wetten en ‘Koninklijke’ besluiten zijn overbodig. Kamerleden hoeven geen
trouw meer aan de koning te zweren om beëdigd te worden. Bewindspersonen worden niet
langer op een paleis beëdigd, maar in het parlement.
• De koning wordt niet anders behandeld dan andere Nederlanders. De koninklijke inkomens
moeten aan de normering van topinkomens voldoen. De koning hoort gewoon belasting en
sociale premies te betalen. Ook de overige vergoedingen op grond van de Wet financieel
statuut koninklijk huis moeten opnieuw tegen het licht worden gehouden. De totale kosten
van het koningshuis moeten transparant zijn. Het nauwelijks gebruikte Paleis op de Dam krijgt
een publieke functie.
Een nieuw begin - Laat iedereen vrij, maar niemand vallen.
128 | Verkiezingsprogramma 2021 - 2025 De digitale versie lees je op d66.nl/eennieuwbegin
Wij willen een open en eerlijke overheid
De afgelopen tien jaar zijn we de overheid gaan zien als strenge politieagent. De
toeslagenaffaire werd symbool voor de doorgeslagen jacht op mogelijke fraudeurs.
Nietsvermoedende ouders werden het slachtoffer van onterechte verdachtmakingen en
willekeurige boetes. Dat mag nooit meer gebeuren. Als mensen niet worden beschermd
tegen willekeur en misbruik van de macht faalt de rechtsstaat. D66 wil dat de overheid
weer de belangen van mensen gaat dienen. We leren van de fouten in de toeslagenaffaire
bij de Belastingdienst. De basis moet op orde zijn: goede dienstverlening, transparante
verantwoording en begrijpelijke communicatie.
Voor openbaarheid
De overheid is er voor mensen, niet andersom. Kabinetsleden en besturen van provincies,
gemeenten en waterschappen dienen de inwoners van Nederland. Daarom moet de overheid
transparant zijn richting bevolking en parlement over de keuzes die zij maakt en op basis van
welke informatie dit gebeurt. De Wet Open Overheid gaat uit van actieve openbaarmaking van
overheidsinformatie. Dat is een goede stap naar een nieuwe politieke cultuur.
Om de financiering van politieke partijen transparanter te maken en beter te kunnen controleren,
komt er een onafhankelijke autoriteit met de bevoegdheid om sancties op te leggen wanneer
zaken niet of onjuist gerapporteerd worden. Aan geldstromen via lokale afdelingen en anonieme
financiering via stichtingen worden extra voorwaarden en rapportageverplichtingen opgelegd.
Meebeslissen in publiek domein
Voor veel mensen is het huis waarin ze wonen, de zorg die ze krijgen of het pensioen
waarvan ze (gaan) genieten een basisbehoefte. Maar meebeslissen daarover is nog niet altijd
vanzelfsprekend. Tegenmacht en zeggenschap moeten in het publieke domein gegarandeerd zijn.
• Voor D66 is de ‘horizontale verantwoordingsplicht’ leidend. Dit betekent dat bestuurders niet
alleen verantwoording af moeten leggen aan een inspecteur of raad van toezicht, maar ook
aan de gebruikers van de dienst die ze aanbieden. Bestaande ‘raden’ worden versterkt.
• Scholen moeten hun beleid verantwoorden aan studenten en ouders: ouderraden, studentenen leerlingenraden krijgen een sterkere rol.
• Woningcorporaties verantwoorden zich aan de mensen die wonen in hun huizen.
• Pensioenfondsen verantwoorden hun beleid aan degenen wiens pensioen ze beheren.
Pensioendeelnemers mogen meer meebeslissen over hun eigen pensioen en hoe dat geld
geïnvesteerd wordt.
Een nieuw begin - Laat iedereen vrij, maar niemand vallen.
129 | Verkiezingsprogramma 2021 - 2025 De digitale versie lees je op d66.nl/eennieuwbegin
Optimaal lokaal bestuur
Van nationaal tot lokaal: elke bestuurslaag heeft eigen taken, maar voor een optimale uitvoering
moet veel worden samengewerkt. Dat geldt van de zorg tot de fysieke leefomgeving en veiligheid.
Gemeenten en provincies moeten hierbij weten waar ze aan toe zijn. Zij hebben behoefte aan
meer stabiliteit en voorspelbaarheid van de landelijke overheid.
• We zien steeds vaker dat gemeenten gebruik maken van gemeenschappelijke regelingen,
zoals Veilig Thuis, GGD en Omgevingsdiensten. Dat is begrijpelijk, want het maakt
het makkelijker om lokale taken goed op te pakken. De democratische controle vanuit
gemeenteraden op deze samenwerkingsverbanden is vaak minder goed geregeld en dat is
een groot probleem. Er is meer geld nodig voor politieke en ambtelijke ondersteuning van
raadsleden.
• Wanneer kleine gemeenten te afhankelijk worden van gemeenschappelijke regelingen,
moeten zij fuseren tot een omvang die wél aansluit bij hun takenpakket. Dit verbetert de
democratische legitimiteit van verkozen vertegenwoordigers en levert betere dienstverlening
op voor inwoners.
• Gemeenten hebben steeds meer taken. Dat betekent dat zij ook meer ruimte moeten krijgen
om zelf belasting te kunnen heffen. Dit verbetert de lokale democratie: bestuurders moeten
zich verantwoorden over de inning en besteding van belastinggeld waar zij zelf over besluiten.
De gemeentelijke begroting wordt hiermee onafhankelijker van het Rijk. Ook stabielere
inkomsten uit het Gemeentefonds dragen hieraan bij.
• We werken toe naar een model van grotere gemeenten. Op termijn zullen deze grotere
gemeenten de provinciebestuurslaag overbodig maken.
• Bij gemeentelijke herindelingen krijgen gemeenten de ruimte om fusiepartners te kiezen en
mogen bewoners van oorspronkelijke gemeenten zich uitspreken over voorkeurspartners.
D66 vindt het bovendien belangrijk dat ook na gemeentelijke herindelingen de lokale overheid
zichtbaar en aanspreekbaar blijft voor bewoners: in de wijk, de dorpskern en de gemeente.
Een menselijke overheid
De menselijke maat moet terug in het contact tussen overheid en burger. Mensen moeten kunnen
vertrouwen op een overheid die er voor hen is.
• Bezuinigingen op uitvoeringsorganisaties kosten op den duur alleen maar geld en
maatschappelijk leed. Er is meer aandacht nodig voor een effectieve uitvoering, met aandacht
voor gebruiksvriendelijke digitalisering.
• D66 wil in de overheidsdienstverlening meer ruimte voor contact tussen de burgers en
de uitvoeringsorganisaties als de Belastingdienst en het UWV. De medewerkers van deze
organisaties moeten meer ruimte krijgen voor het uitoefenen van hun vakmanschap. Ook moet
Een nieuw begin - Laat iedereen vrij, maar niemand vallen.
130 | Verkiezingsprogramma 2021 - 2025 De digitale versie lees je op d66.nl/eennieuwbegin
de komende jaren worden geïnvesteerd in de verbetering van de ICT en worden ingezet op
het verminderen van complexiteit in wet- en regelgeving.
• D66 wil de verplichte roulatie van topambtenaren verlengen van vijf naar tien jaar.
Daarmee behouden we stabiliteit en kennis op ministeries, maar voorkomen we dat ze te
lang blijven zitten.
Een nieuw begin - Laat iedereen vrij, maar niemand vallen.
131 | Verkiezingsprogramma 2021 - 2025 De digitale versie lees je op d66.nl/eennieuwbegin
Verbonden binnen het Koninkrijk
In ons Koninkrijk der Nederlanden delen we een verleden én een toekomst. Solidariteit staat
daarbij voorop. Als een ramp als orkaan Irma een eiland verwoest, of als de crisis in Venezuela
ook de eilanden treft, wordt het hele Koninkrijk geraakt. Talloze Nederlanders hebben banden
met zowel Europees Nederland als de eilanden. En met een voet op twee continenten is ons
Koninkrijk een factor van belang in Europa en Amerika. D66 staat daarom voor samenwerking
en onderlinge versterking.
Gelijkwaardigheid in democratie en bestuur
Een bloeiende democratie en sterke rechtsstaat zijn cruciaal voor de toekomst. Bij het beleid voor
Caribisch Nederland streven we naar gelijkwaardigheid met Nederland.
• De Rijksministerraad stelt samen met de autonome landen een meerjarenprogramma op. Dit
programma bevat speerpunten als goed onderwijs, veiligheid, duurzaamheid en versterking
van de democratische rechtsorde.
• Er komt een bijzondere vertegenwoordiger of gemeenschappelijke adviescommissie die
de samenwerking versterkt op het gebied van klimaat, economie en sociale en culturele
betrekkingen.
• De autonome landen verdienen een sterkere positie in de wereld. Dit bereiken we door
Curaçao, Sint Maarten en Aruba een grotere rol te geven in diplomatie en handelsbeleid voor
alle landen in het Koninkrijk.
• De registratieverplichting voor het stemmen bij Europese Kamerverkiezingen moet komen te
vervallen voor de inwoners van Curaçao, Aruba en Sint Maarten. Een stem uitbrengen moet –
net als in Nederland – kunnen bij stemlokalen op elk eiland. Zo krijgen inwoners van alle vier de
landen gelijke kans om gebruik te maken van hun stemrecht.
• Rijkswetten gelden voor het hele Koninkrijk, maar alleen inwoners van Nederland kiezen nu de
volksvertegenwoordiging die over rijkswetgeving besluit. Dat moet anders. Bij de behandeling
van die rijkswetgeving krijgt een select aantal gedelegeerden van de Staten van Curaçao,
Aruba en Sint Maarten ook stemrecht in de Tweede Kamer.
• Europees en Caribisch Nederland kunnen elkaar inspireren door samen te leren, werken en
creëren. Daarom willen we investeren in onderwijs, cultuur en werk. Dat is goed voor onze
landen én voor het toerisme.
• Door meer te investeren in cultuur in het Caribisch deel van het Koninkrijk, kan de
gemeenschappelijke cultuur in het Caribisch gebied internationaal sterker worden uitgedragen.
Een nieuw begin - Laat iedereen vrij, maar niemand vallen.
132 | Verkiezingsprogramma 2021 - 2025 De digitale versie lees je op d66.nl/eennieuwbegin
• Er komt een cultureel erfgoedfonds en een stimuleringsregeling voor samenwerking en
creatieve vernieuwing tussen kunstenaars en de creatieve industrie.
• We maken extra geld vrij voor programma’s, tentoonstellingen en cultuurhistorische plekken
die het verhaal van het slavernijverleden vertellen.
• We investeren in de kwaliteit van onderwijs. We willen uitval in het onderwijs voorkomen
en de toegang tot Erasmus+ verbeteren. Daarnaast verruimen we de mogelijkheden
voor zomerprogramma’s en minors van hogescholen, vergroten we kansen met Europese
programma’s en gaan we door met de program calls voor samenwerking in wetenschappelijk
onderzoek.
• De aansluiting tussen onderwijs en arbeidsmarkt moet beter. Bijvoorbeeld door het aanbieden
van opleidingen in de landbouw, visserij, biodiversiteit, de dienstensector, duurzame energie
en de ICT. Om kansen op de arbeidsmarkt te verbeteren, is het tijd om digitale kennis en
vaardigheden extra aandacht te geven.
Naar een groene en schone economie
De Caribische delen van ons Koninkrijk hebben een unieke economische positie. Er liggen kansen
voor innovatie in de landbouw, visserij, digitalisering, duurzame energie, schoon vervoer, circulaire
economie en natuurbehoud, zoals de zeldzame koraalriffen. Wij willen samenwerken om deze
kansen te verzilveren.
• Duurzame en natuurvriendelijke initiatieven in de toerismesector worden gesteund ten gunste
van kleine ondernemers en vakonderwijs.
• We zorgen voor een betere toegang tot het Europees Sociaal Fonds en andere Europese
fondsen, ter ondersteuning van werkgelegenheid voor met name jongeren en kwetsbare
groepen. Hier ligt een ondersteunende en faciliterende rol voor de Nederlandse overheid.
• Nederland stelt vanuit het buitenlandbeleid kennis en capaciteit beschikbaar voor het
ontwikkelen van ondernemerschap en exploiteren van exportproducten.
Tegengaan van klimaatverandering, behoud van de natuur
Het grootste natuurgebied van ons Koninkrijk ligt in het Caribisch deel. Haar flora en fauna
zijn fenomenaal. Maar tegelijk lopen de inwoners het risico hard getroffen te worden door
klimaatverandering. Hiervoor moet aandacht zijn in het klimaat- en natuurbeleid dat Nederland
voert.
• We starten een koninkrijksbreed Klimaatfonds, zodat de eilanden beter op klimaatverandering
kunnen anticiperen. Met investeringen in hernieuwbare energie kunnen deze eilanden
Een nieuw begin - Laat iedereen vrij, maar niemand vallen.
133 | Verkiezingsprogramma 2021 - 2025 De digitale versie lees je op d66.nl/eennieuwbegin
zelfvoorzienend worden. Ook investeringen in behoud en verbetering van biodiversiteit
hebben prioriteit.
• Het investeringsfonds Invest-NL kan ingezet worden voor investeringen in duurzaamheid en
innovatie op Curaçao, Aruba, Sint Maarten en de BES-eilanden, zodat ze minder afhankelijk
zijn van de petrochemische industrie.
• Investeren in landbouw, visserij en onderzoek naar duurzame landbouw draagt bij aan
een economie die beter bestendig is tegen schommelingen in marktprijzen.
• De lozing van afvalwater op zee is een bedreiging voor de koraalriffen. Daarom moet
voor 2025 een riolering- en afvalwaterzuiveringssysteem worden aangelegd op de
eilanden. Er komt strenger toezicht op het illegaal dumpen van afval. Ook willen we betere
kustbescherming en minder kustbebouwing.
Stabiliteit in de regio
We steunen het Caribisch deel van het Koninkrijk om hun economische positie in de regio te
behouden en de stabiliteit te bevorderen. De regio mag niet het slachtoffer worden van de
Venezuela-crisis en andere geopolitieke ontwikkelingen.
• De wederopbouw van Sint Maarten na de verwoestende orkaan Irma loopt te traag. De huidige
vorm van hulp via de Wereldbank heeft niet tot gewenste resultaten geleid. Nederland moet in
actie komen en wegen zoeken om het geld sneller in te zetten.
• Ook het Caribische deel van het Koninkrijk is geraakt door de coronacrisis. Wij willen een
ruimhartig beleid met voorwaarden die proportioneel zijn en oog hebben voor de feitelijke
situatie op de eilanden.
• We zetten een taskforce op die het Caribisch deel van het Koninkrijk ondersteunt bij menselijk
migratie- en asielbeleid. We ondersteunen ook de lokale sociale advocatuur.
Een nieuw begin - Laat iedereen vrij, maar niemand vallen.
134 | Verkiezingsprogramma 2021 - 2025 De digitale versie lees je op d66.nl/eennieuwbegin
Werk maken
van gelijkwaardigheid.
Een nieuw begin - Laat iedereen vrij, maar niemand vallen.
135 | Verkiezingsprogramma 2021 - 2025 De digitale versie lees je op d66.nl/eennieuwbegin
Werk maken van gelijkwaardigheid
Voor onze Grondwet is iedereen gelijk. Maar dat principe wordt pas waarheid als we er naar
leven, als we gelijke kansen met en voor elkaar organiseren, elke dag weer. Thuis, op straat,
op school en op het werk. Door grenzen te stellen en ons uit te spreken. Door barrières weg te
nemen en springplanken te bieden. Naar een open, vrije samenleving met échte kansen voor
iedereen. Want onze vrijheden en veiligheid zijn er voor iedereen die in Nederland woont.
Met de tragische dood van George Floyd laaide in 2020 wereldwijd de woede over alledaags
racisme op. Ook in Nederland is er institutioneel racisme. Veel Nederlanders beginnen elke
dag met een 0-1 achterstand, wanneer ze door hun achternaam of huidskleur niet worden
uitgenodigd voor een sollicitatie, afgewezen worden voor een huis of wéér door de politie staande
worden gehouden. En het gaat ook om andere vormen van discriminatie. Vanwege gender,
seksuele voorkeur, beperkingen, leeftijd of opleiding lopen velen tegen een muur. De open, vrije
samenleving die wij nastreven, zit voor te veel mensen nog altijd op slot.
D66 zet de strijd voor gelijkwaardigheid voort, in een hogere versnelling: we gaan racisme
en discriminatie concreet bestrijden. We willen een krachtige nationale autoriteit voor
discriminatiebestrijding en structureel meer aandacht in de Tweede Kamer. We moeten lessen
trekken uit ons verleden. Daarom komt er een slavernij-instituut en houden we in 2023 een
bijzonder gedenkjaar van 150 jaar formele afschaffing van de slavernij.
We verbouwen de arbeidsmarkt tot deze geen kleur en gender meer ziet en open staat voor
ieders talent. We doorbreken het glazen plafond met quota voor topfuncties bij overheden en in
het bedrijfsleven – net zolang als nodig is. Met gratis kinderopvang en een langer partnerverlof
stellen we alle ouders in staat om werk en zorgtaken te combineren. We verankeren de rechten
van LHBTI+ personen in de wet. En we investeren in de integratie van nieuwe landgenoten, zodat
zij zich vanaf dag één thuis voelen en mee doen aan onze samenleving. We accepteren daarbij
geen ongewenste (buitenlandse) beïnvloeding, zoals intimidatie van nieuwkomers uit het land van
oorsprong, culturele onderdrukking en eergerelateerd geweld.
Dit vraagt óók om een andere overheid: een overheid die kritisch in de spiegel kijkt en bovenal
zelf het goede voorbeeld geeft. Door een afspiegeling te zijn van de Nederlandse samenleving
en discriminatie binnen de eigen gelederen uit te bannen. Een overheid waarop je kan bouwen en
vertrouwen.
Een nieuw begin - Laat iedereen vrij, maar niemand vallen.
136 | Verkiezingsprogramma 2021 - 2025 De digitale versie lees je op d66.nl/eennieuwbegin
Artikel 1 van de Grondwet garandeert iedereen die zich in Nederland bevindt het recht op
gelijke behandeling. Maar hoe pijnlijk ook, voor te veel mensen is dit grondwettelijk recht in
de praktijk een papieren werkelijkheid. Er is nog steeds racisme, het verwerpelijke idee dat
mensen anders behandeld mogen worden op basis van ‘ras’. Er is nog steeds discriminatie,
het anders behandelen van mensen op basis van kenmerken zoals afkomst, geslacht,
geloof of handicap.
Wij blijven strijd voeren om de muren die ons verdelen af te breken. Bij racisme en bewuste
discriminatie vraagt dat onder andere om harde straffen. Bij onbewuste discriminatie om
bewustwording, dialoog en zelfreflectie. Niet alleen bij de overheid, maar ook bij D66 als
politieke vereniging. Wij doen recht aan dit belangrijke onderwerp door het nog actiever op te
pakken.Want één ding is zeker: in het Nederland van de toekomst is geen plek voor racisme
en discriminatie. In het Nederland van de toekomst is iedereen gelijk. Zoals artikel 1 van de
Grondwet ons garandeert.
Eerlijke instituties
De overheid heeft de verantwoordelijkheid om racisme en discriminatie tegen te gaan. Zowel bij
overheidsorganisaties als binnen het onderwijs en het bedrijfsleven sijpelen vooroordelen en
stereotypen door in hoe mensen worden behandeld en de kansen die zij krijgen. D66 wil dat de
overheid zelf het goede voorbeeld gaat geven.
• D66 wil in de strijd tegen racisme en discriminatie een Nationaal Coördinator
Discriminatiebestrijding aanstellen met mandaat en voldoende middelen.
• Om racisme en discriminatie hoog op de agenda te zetten moet de overheid in haar
communicatie duidelijk en expliciet verwijzen naar het College voor de rechten van de mens
(CvdRvdM), antidiscriminatiebureaus, discriminatie meldpunten en de relevante ombudsman.
Deze organisaties moeten meer geld en middelen ter beschikking hebben om effectief op
te treden. De meldingen bij antidiscriminatiebureaus worden structureel voorgelegd aan het
CvdRvdM.
• D66 wil dat antidiscriminatiebureaus, toezichthouders en andere relevante partijen met
regelmaat in de Tweede Kamer worden uitgenodigd om volksvertegenwoordigers bij te praten.
• De overheid werkt niet samen met dienstverleners of bemiddelaars die discrimineren.
• De overheid organiseert doorlopend campagnes om de impact van (al dan niet bewust)
discriminerend gedrag aan de orde te stellen.
Het is tijd om een eind te maken aan
discriminatie en racisme
Een nieuw begin - Laat iedereen vrij, maar niemand vallen.
137 | Verkiezingsprogramma 2021 - 2025 De digitale versie lees je op d66.nl/eennieuwbegin
• Voor de erkenning van een gedeeld verleden moet de Nederlandse staat excuses aanbieden
voor haar rol in de wereldwijde slavenhandel en slavernij..
• D66 wil van het jaar 2023 een bijzonder gedenkjaar maken, dan is de slavernij 150 jaar ten
einde. Daarnaast wil D66 dat Keti Koti een nationale feestdag wordt.
De overheid als afspiegeling van Nederland
D66 wil een overheid die eruitziet als Nederland. Dat geldt voor de politie, het leger en andere
overheidsorganisaties. De basis daarvoor zijn diverse teams, op alle niveaus. D66 maakt zich
sterk voor het formuleren van concreet beleid en specifieke doelen die inzetten op de werving,
instroom en doorstroom van vrouwen, mensen met een biculturele achtergrond en mensen met
een arbeidsbeperking. Dat maakt de overheid herkenbaar voor verschillende groepen mensen en
zorgt voor een inclusieve samenleving.
• Alle overheidsorganisaties, in het bijzonder de politie en de Belastingdienst, maken
diversiteitsbeleid tot prioriteit in alle lagen van de organisatie. Er moet gewerkt worden aan
veilige teams, met tijd en aandacht voor sociale veiligheid en omgangsvormen.
• Om discriminatie beter te kunnen aanpakken, moeten er meer aangiftes worden gedaan.
Die bereidheid is nu laag, bijvoorbeeld door angst voor de gevolgen. Met de inzet van
gespecialiseerde discriminatierechercheurs is de kans groter dat bij aangifte discriminatie
wordt herkend. Zo stijgt de kans dat daders veroordeeld worden.
• Beleid tegen risicoprofielen binnen de overheid werkt niet effectief genoeg. Daarom gaan we
etnisch geladen risicoprofielen actief bestrijden.
• D66 staat pal voor de vrijheid om te geloven wat je wil en zal altijd opstaan tegen discriminatie.
Geloof is iets persoonlijks en de manier waarop je je geloof belijdt hoort een eigen keuze te
zijn. Daarbij hoort de overheid niet te bepalen wat iemand om religieuze redenen draagt, ook
niet in publieke ruimtes.
• D66 verwelkomt een snelle ontwikkeling naar een Sinterklaasfeest voor iedereen.
De Rijksoverheid werkt alleen nog mee aan een modern Sinterklaasfeest.
Gelijke kansen op werk en wonen
De arbeidsmarkt en woningmarkt zijn niet kleurloos. Nederlanders met een biculturele achtergrond
hebben minder kans op een sollicitatiegesprek dan Nederlanders zonder biculturele achtergrond.
Als uitzendbureaus of makelaars de vraag krijgen Nederlanders van kleur buiten de deur te
houden, wordt nog vaak aan dat verzoek voldaan. Een jongere met een biculturele achtergrond
moet vaak eindeloos solliciteren voor een stage. Deze discriminatie ligt aan de basis voor een
leven lang ongelijke kansen. D66 wil daarom een harde aanpak.
Een nieuw begin - Laat iedereen vrij, maar niemand vallen.
138 | Verkiezingsprogramma 2021 - 2025 De digitale versie lees je op d66.nl/eennieuwbegin
• We voeren een boete in oplopend tot €10.000 voor bedrijven die in hun werving en selectie
discrimineren. Werkgevers en uitzendbureaus die bij controles door de inspectie Sociale Zaken
en Werkgelegenheid worden betrapt op duidelijke discriminatie en geen maatregelen hebben
getroffen om dit te voorkomen krijgen eveneens een boete.
• De overheid werkt niet met bedrijven die discrimineren. Als uitzendbureaus of mogelijke
opdrachtnemers zich schuldig hebben gemaakt aan discriminatie zal de overheid deze
bedrijven geen opdrachten verlenen totdat zij waarborgen hebben ingebouwd. Hier moet
toezicht op zijn.
• Voor discriminerende verzoeken aan makelaars, verhuurders en vastgoedbemiddelaars komt
een meldplicht.
• We gaan de discriminerende werking tegen die algoritmes kunnen hebben bij werving en
selectie.
• We voeren een meldplicht in voor discriminerende werkgevers en uitzendbureaus en zetten
vaker mystery guests in.
Gelijke kansen voor mensen met een handicap
D66 ondersteunt en onderschrijft het VN-verdrag inzake de rechten van personen met een
handicap. Nederlanders met een beperking hebben nu minder toegang tot werk of een woning.
Voor hen en voor iedereen in Nederland moet toegankelijkheid de norm worden.
• D66 toetst relevante nieuwe wet- en regelgeving altijd aan het VN-verdrag Handicap. D66 is
bovendien voor ratificatie van het Facultatief Protocol van het VN-verdrag Handicap. Hiermee
kunnen mensen naar de rechter stappen wanneer overheden in strijd met het VN-verdrag
Handicap handelen.
• D66 werkt aan het opnemen van een verbod op discriminatie op grond van een beperking
in artikel 1 van de Grondwet. Dit wordt ook toegepast in de praktijk, zoals in het openbaar
vervoer, op websites van de overheid en op straat. Openbare gebouwen moeten altijd
toegankelijk zijn voor mensen met een beperking. En de assistentiehond, die voor veel
mensen van grote waarde is om zelfstandig te kunnen leven, mag nooit worden geweigerd.
• D66 wil dat de overheid mensen met een beperking actief betrekt bij het ontwikkelen van
beleid. Mensen met een beperking en hun vertegenwoordigende organisaties moeten in staat
worden gesteld mee te denken en te beslissen over beleid.
Een nieuw begin - Laat iedereen vrij, maar niemand vallen.
139 | Verkiezingsprogramma 2021 - 2025 De digitale versie lees je op d66.nl/eennieuwbegin
Je hoort erbij vanaf dag één
Mensen die naar Nederland komen en hier blijven, moeten zo snel mogelijk integreren. Dit
vraagt inspanning van zowel de nieuwkomer als van de Nederlandse samenleving. De overheid
dient hier een proactieve, stimulerende en faciliterende rol in te vervullen. Het leren van
de taal en het opbouwen van een Nederlands sociaal netwerk zijn hierin belangrijke eerste
stappen. Op deze manier kunnen mensen zo snel mogelijk meedoen. Onderdeel van integreren
is het inburgeren. Ook dit kunnen nieuwkomers niet alleen. Met hulp van de overheid en
van betrokken burgers gaan zij daarom vanaf het eerste moment aan de slag met een eigen
inburgeringsplan. Samen werken we aan het vergroten van draagvlak en de succesvolle
inburgering van nieuwkomers.
Bij alle keuzes die met of voor inburgeraars worden gemaakt is hun kans op werk of school
leidend. D66 wil ook dat Nederland zich ervoor inzet dat dit wordt vastgelegd in EU-wetgeving,
zodat overal in Europa nieuwkomers kunnen meedoen.
Integratie vanaf het begin
In de afgelopen kabinetsperiode is op initiatief van D66 het oude inburgeringsstelsel op de schop
gegaan. Fraude en misstanden worden hiermee voorkomen. Nieuwkomers starten hun leven
in Nederland niet meer met een hoge schuld. Gemeenten zijn er nu voor verantwoordelijk dat
nieuwkomers de Nederlandse taal leren en op hun eigen niveau zo snel mogelijk naar school of
aan het werk gaan.
• Nieuwkomers krijgen een persoonlijk inburgeringsplan. Vanaf het eerste moment gaan zij
hiermee aan de slag. In dit plan wordt vastgelegd welke cursussen door de nieuwkomer
gevolgd worden om te integreren en welke begeleiding daarbij geboden wordt.
• We zorgen dat nieuwkomers medezeggenschap krijgen over lokaal beleid en uitvoering van
de inburgeringswet in gemeenten, zoals dat ook gebruikelijk is bij bijvoorbeeld de doelgroep
van de Participatiewet. Zo kunnen nieuwkomers volwaardig meepraten over beleid dat hen
aangaat en doen zij ervaring op met medezeggenschap.
• Nieuwkomers die het hoogste taalniveau niet halen, krijgen meer aandacht. We sturen daarbij
zoveel mogelijk op het zelfstandig kunnen leven, en het leren van de taal. Om de kwaliteit van
het taalonderwijs te garanderen, worden de controles voortaan gedaan door de Inspectie van
het Onderwijs.
• Wanneer nieuwkomers geplaatst worden in een bepaalde gemeente, wordt voortaan maximaal
rekening gehouden met hun kans op geschikte opleiding en werk. Een jongere die een
technische studie wil doen komt in de buurt van Delft, Eindhoven of Enschede. Wie ervaring
als havenwerker heeft komt eerder in Rotterdam dan in Venlo terecht. Gemeenten organiseren
Een nieuw begin - Laat iedereen vrij, maar niemand vallen.
140 | Verkiezingsprogramma 2021 - 2025 De digitale versie lees je op d66.nl/eennieuwbegin
sponsorprogramma’s bij werkgevers of sectoren die nieuwkomers kansen bieden op leren en
werken bij een werkgever als onderdeel van hun inburgering.
• D66 wil dat Nederlanders, waaronder eerdere generaties nieuwkomers, meer ruimte krijgen
om bij te dragen aan snelle integratie. Maatschappelijke initiatieven hiertoe worden meer
ondersteund.
Vrij zijn van ongewenste invloeden
Nieuwkomers in Nederland krijgen dezelfde rechten als alle Nederlanders, maar kunnen die
vrijheid soms niet benutten door zware druk van familie of het land van oorsprong. Dat moet
worden tegengegaan: onze vrijheden en onze veiligheid zijn er voor iedereen die in Nederland
woont. Geen enkele buitenlandse regering mag bepalen hoe mensen die in Nederland wonen
leven.Vrouwen en (ook) mannen met een migratieachtergrond die door druk van familie of
vrienden niet zichzelf kunnen zijn en onderdrukt worden, verdienen onze bescherming. Dit geldt
evengoed voor Nederlanders zonder migratieachtergrond in – bijvoorbeeld – strengreligieuze
gemeenschappen.
• We willen niet dat door buitenlandse overheden gefinancierd onderwijs – zoals het programma
voor weekendscholen van de Turkse regering – indruist tegen de waarden van de Nederlandse
rechtsstaat. Lesmaterialen moeten openbaar zijn.
• Nederland beschermt nieuwkomers die te maken hebben met intimidatie vanuit hun land van
oorsprong. Zo nodig krijgen zij hulp om ervoor te zorgen dat andere overheden hen niet meer
kunnen benaderen of over persoonlijke gegevens beschikken.
• We gaan (culturele) onderdrukking en eergerelateerd geweld tegen. Met name vrouwen
die niet inburgeringsplichtig zijn én geen uitkering hebben, blijven nu vaak onder de radar.
Zij moeten structureel benaderd worden om hen kennis te laten maken met de kansen die
ze in Nederland hebben. Wie om culturele of religieuze redenen wil breken met de familie
krijgt extra bescherming. Gezinnen waarin onderdrukking voorkomt worden sneller onder
toezicht gesteld.
Vrije keuze in nationaliteit
D66 vindt dat iedereen in Nederland vrij moet zijn om een band te houden met het land van eigen
oor- sprong of die van de ouders. Dat betekent voor D66 ook dat mensen vrij moeten zijn in hun
keuze voor nationaliteit. Identiteit is immers niet vanzelfsprekend aan een land gebonden. Je
voelt je Nederlander, Fries, Rotterdammer, Europeaan – of alles tegelijk. We maken het mogelijk
meerdere nationaliteiten van verschillende landen te bezitten. Net zoals de vrije keuze om een
(tweede) nationaliteit op te geven.
Een nieuw begin - Laat iedereen vrij, maar niemand vallen.
141 | Verkiezingsprogramma 2021 - 2025 De digitale versie lees je op d66.nl/eennieuwbegin
• Niemand die in Nederland komt wonen, hoeft de oorspronkelijke nationaliteit op te geven.
Andersom behouden Nederlanders in het buitenland hun Nederlandse nationaliteit als zij de
nationaliteit van het land waar zij wonen aannemen.
• We versoepelen de voorwaarden waarop mensen hun Nederlandse nationaliteit terug kunnen
krijgen, wanneer ze die zijn kwijtgeraakt.
• Sommige Nederlanders hebben een tweede nationaliteit die zij niet vrijwillig kunnen opgeven,
bijvoorbeeld de Marokkaanse, Syrische of Griekse. Dit kan leiden tot grote problemen. D66
stelt daarom een Nederlands Register Ongewenste Nationaliteit voor, waarin mensen kunnen
aangeven afstand te willen doen van hun tweede nationaliteit. Nederland behandelt iedereen
die van een tweede nationaliteit af wil alsof zij alleen Nederlander zijn.
Een nieuw begin - Laat iedereen vrij, maar niemand vallen.
142 | Verkiezingsprogramma 2021 - 2025 De digitale versie lees je op d66.nl/eennieuwbegin
Emancipatie begint bij de vrijheid om jezelf te zijn
In Nederland heeft iedereen het recht om zichtbaar zichzelf te zijn. We zijn een divers land.
Niet voor niets was Nederland het eerste land waar het huwelijk werd opengesteld voor
mensen van hetzelfde geslacht. Maar deze tolerantie staat onder druk. Homo’s die hand in
hand over straat lopen, zijn niet overal veilig. Vrouwen die abortus willen plegen worden
geïntimideerd bij de kliniek. En nog steeds bepaalt je geslacht of identiteit een flink deel van
de kansen die je krijgt op je werk. Voor D66 is dit onacceptabel. Wat je geslacht, geaardheid,
overtuiging of huidskleur ook is; niemand heeft het recht de ander op basis van deze
kenmerken in de vrijheid te beperken. Vrijheid is een universeel recht. D66 streeft daarom
in wereldwijd verband naar dezelfde rechten voor iedereen.
Gelijkwaardigheid op de werkvloer
Nog altijd hebben je geslacht, gender, leeftijd en je achtergrond invloed op je kansen op de
werkvloer. Dat kan gaan om vertegenwoordiging van vrouwen in topposities, maar ook om
gelijke kansen voor mensen met een biculturele achtergrond bij het zoeken naar een baan.
We nemen daarom maatregelen die deze verschillen opheffen. De overheid moet daarbij het
goede voorbeeld geven.
• Sollicitatiecommissies bij overheden, publieke en semipublieke instellingen hebben een
gevarieerde samenstelling wat betreft gender, leeftijd en achtergrond.
• Wij geloven in de kracht van diversiteit. D66 is voor een tijdelijk quotum (van vijf jaar)
van zowel 30 procent vrouwen als mannen in bestuurs- en toezichtfuncties binnen en buiten
de overheid.
• Grotere bedrijven worden verplicht in hun jaarverslag te rapporteren over loonverschillen
tussen mannen en vrouwen.
• Naar het voorbeeld van IJsland verplichten we werkgevers met 25 werknemers of meer om
zich te certificeren voor gelijk loon voor gelijk werk.
• Met sociale partners werken we aan cao’s met bredere vormen van verlof, bijvoorbeeld voor
mantelzorg of een sabbatical.
• We willen dat werknemers het recht krijgen om thuis te werken, tenzij een zwaarwegend
bedrijfsbelang zich hiertegen verzet.
• We stimuleren dat diensten als het gemeenteloket of de huisarts vaker ’s avonds geopend zijn,
zodat mensen daar buiten werktijd gemakkelijk naartoe kunnen.
• D66 verlengt het partnerverlof bij geboorte van zes naar tien weken, tegen 70 procent
Een nieuw begin - Laat iedereen vrij, maar niemand vallen.
143 | Verkiezingsprogramma 2021 - 2025 De digitale versie lees je op d66.nl/eennieuwbegin
loondoorbetaling. Om verlof ook toegankelijk te maken voor mensen met een laag inkomen,
wordt tenminste 100 procent van het minimumloon doorbetaald. Dit wordt betaald door het
UWV en komt ook beschikbaar voor zelfstandig ondernemers.
• Zwangerschapsdiscriminatie is verboden. Toch komt discriminatie van vrouwen die in
verwachting zijn of terugkeren op de werkvloer na hun verlof, nog steeds veel voor. Daar moet
strenger op worden gehandhaafd. Ook krijgen zwangeren informatie over hun rechten met
betrekking tot werk.
• We zorgen dat ouders vrij zijn om naast het opvoeden van hun kinderen te kunnen werken.
Elk kind krijgt daarom recht op vier dagen gratis kinderopvang. Bovendien worden de tijden
van kinderopvang verruimd. Zie hiervoor ook “Een rijke schooldag voor ieder kind”.
Oog voor de positie van de vrouw
Mede dankzij #MeToo is de afgelopen jaren het bewustzijn over seksuele intimidatie van vrouwen
vergroot. Er is meer aandacht gekomen voor vrouwen die vaker in kwetsbare posities verkeren
ten opzichte van mannen. De discussie heeft bijgedragen aan verdere emancipatie van de vrouw,
maar we zijn er nog niet. De coronacrisis liet zien dat geweld achter de voordeur is toegenomen.
D66 wil dit bestrijden. De gelijke positie van vrouwen is niet onderhandelbaar.
• We investeren in de aanpak van geweld achter de voordeur. Via Veilig Thuis, maar ook met
voldoende opvangplekken voor vrouwen en kinderen die niet veilig thuis kunnen wonen.
Codewoorden waarmee geweld achter de voordeur gemeld kan worden bij bijvoorbeeld
apotheken worden gemeengoed. Ook investeren we in de zedenpolitie, waarbij we inzetten op
een veilige(re) omgeving voor slachtoffers om zedenmisdrijven te melden.
• Zelfstandigheid van de vrouw begint met financiële onafhankelijkheid. Nog altijd zijn
veel minder vrouwen dan mannen economisch zelfstandig. Daarom stimuleren we deze
economische zelfstandigheid, met name bij alleenstaande moeders, laagopgeleide vrouwen
en vrouwen met een biculturele achtergrond.
• Wij willen dat iedereen passende zorg krijgt. Vrouwen kunnen andere ziekteverschijnselen
hebben dan mannen. Vaak worden deze niet herkend of omschreven als ‘afwijkend.’ Daardoor
hebben vrouwen meer kans op een verkeerde diagnose, behandeling of bijwerkingen van
medicijnen. Wij willen meer onderzoek naar genderspecifieke zorg en pleiten daarbij voor een
Europese aanpak.
• Er moet meer aandacht komen voor de behoeften van cliёnten met een migratieachtergrond.
• Vooroordelen en gebrek aan kennis over achtergronden van patiënten kunnen soms leiden
tot verkeerde diagnoses. Daarom willen we dat er onderzoek komt naar hoe de zorg zowel
preventief als curatief beter kan inspelen op een diverse samenleving.
Een nieuw begin - Laat iedereen vrij, maar niemand vallen.
144 | Verkiezingsprogramma 2021 - 2025 De digitale versie lees je op d66.nl/eennieuwbegin
• We treden op tegen religieuze praktijken die de vrijheid van vrouwen en meisjes ernstig
beperken, zoals gedwongen huwelijken, eerwraak en tegen haar wil achterlating in het
buitenland of ontvoering naar het buitenland. We treden op tegen genitale verminking en
zetten preventieprogramma’s op tegen genitale verminking van meisjes en vrouwen.
Rechten voor sekswerkers
D66 erkent sekswerk als werk. Sekswerkers moeten in alle vrijheid voor hun beroep kunnen
kiezen.
• Individuele sekswerkers dienen gelijke toegang te hebben tot het arbeidsrecht als andere
werkenden. Zij verdienen de vrijheid om als zzp’er te werken, en mogen niet uitgesloten
worden van verzekeringen en andere financiële dienstverlening.
• Binnen de seksindustrie moeten we financiële uitbuiting, dwang en geweld voorkomen en
bestrijden. Met heldere nationale wetgeving willen we de toegang tot hulpverlening en het
rechtssysteem voor kwetsbaar gemaakte personen binnen dit werkgebied garanderen.
• D66 verzet zich tegen verdere criminalisering en stigmatisering van de sector, zoals de
strafbaarstelling van dienstverlening aan sekswerkers (pooierverbod) of van de klant.
• Wij zijn tegen een registratieplicht voor sekswerkers.
Anticonceptie voor iedereen toegankelijk
In Nederland moet de gewenste vorm van anticonceptie voor iedereen beschikbaar zijn. Seksuele
gezondheid is een groot goed. Bij gezinsvorming en zwangerschap moet zelfbeschikking voorop
staan. We hechten veel waarde aan de toegankelijkheid van anticonceptie. D66 wil daarom dat de
overheid anticonceptie vergoedt.
• Iedereen krijgt de anticonceptie aan de toonbank gratis mee. De apotheker declareert
vervolgens de kosten bij de overheid.
• We onderzoeken de mogelijkheden voor de vergoeding van IVF bij draagmoederschap.
• We stimuleren onderzoek naar vernieuwende vormen van anticonceptie, zoals de mannenpil,
en niet-hormonale anticonceptie voor vrouwen.
Een nieuw begin - Laat iedereen vrij, maar niemand vallen.
145 | Verkiezingsprogramma 2021 - 2025 De digitale versie lees je op d66.nl/eennieuwbegin
Verbeter de abortuswet
De abortuswet is een belangrijke verworvenheid die vrouwen in staat stelt om te kiezen voor de
afbreking van hun zwangerschap in een ziekenhuis of een abortuskliniek. Toch zijn er belangrijke
verbeteringen nodig in deze wet.
• De abortuspil wordt bij de huisarts beschikbaar.
• Abortus hoort niet in het strafrecht. Abortusartsen, maar zeker ook de vrouwen komen
hierdoor in een kwaad daglicht te staan.
• D66 wil af van de wettelijk verplichte minimale beraadtermijn bij het afbreken van een
zwangerschap. In plaats daarvan wil D66 dat er voor elke vrouw een zodanige beraadtermijn
geldt als nodig is om, gegeven de omstandigheden, tot een weloverwogen besluit te komen.
• Een abortus moet voor elke vrouw vergoed blijven. Dat geldt ook voor prenatale screening
(NIPT), waarmee aankomende ouders de informatie krijgen waarmee zij een keuze kunnen
maken over het al dan niet afbreken van een zwangerschap.
• Intimidatie van bezoekers van abortusklinieken moet verder aan banden worden gelegd.
Bescherm de rechten van LHBTI+
D66 strijdt voor de bescherming van LHBTI+ personen tegen discriminatie en geweld. De
ruimte voor conservatieve denkbeelden groeit en dit bedreigt de gelijke rechten voor en gelijke
behandeling van LHBTI+ personen. Vrijheid en gelijkheid zijn nog niet vanzelfsprekend. Het hoge
percentage zelfmoord onder LHBTI+ jongeren laat zien dat zij zich nog altijd een kwetsbare
positie bevinden. Stigmatisering en discriminatie van LHBTI+ personen moeten worden
aangepakt. Zodat iedereen vrij is om daadwerkelijk zichtbaar zichzelf te kunnen zijn.
• We leggen de rechten van LHBTI+ personen wettelijk vast. Handicap en seksuele
gerichtheid worden als verboden grond van discriminatie expliciet toegevoegd aan artikel 1
van de Grondwet.
• We schaffen onnodige verplichte geslachtsregistratie af.
• Homogenezingstherapie wordt verboden.
• De aangiftebereidheid bij discriminatie van en geweld tegen LHBTI+ personen moet omhoog.
Daarom komen er gespecialiseerde discriminatierechercheurs. Zo wordt aangifte van geweld
of discriminatie beter erkend en herkend en vergroten we de pakkans.
• D66 is tegen de benadering van transgenders als zieken in de zorg. Transgender-zijn is geen
Een nieuw begin - Laat iedereen vrij, maar niemand vallen.
146 | Verkiezingsprogramma 2021 - 2025 De digitale versie lees je op d66.nl/eennieuwbegin
psychische afwijking. D66 wil zich blijvend inzetten voor de aanpak van de wachtlijsten
voor transgenderzorg.
• Jonge intersekse kinderen moeten beschermd worden tegen niet-noodzakelijke medische
behandelingen.
• Op alle scholen wordt seksuele diversiteit onderwezen. LHBTI+ discriminatie op scholen wordt
aangepakt. We helpen docenten met vaardigheden om LHBTI+ acceptatie te bevorderen. Dit
is onmisbaar voor een veilige omgeving voor alle kinderen op school. Seksuele voorlichting
gaat verder dan biologische mechanismen en het voorkomen van zwangerschap en SOA’s. De
voorlichting schenkt ook aandacht aan consent, seksuele weerbaarheid, en aan een brede
definitie van ‘seks’.
• Met behulp van preventieprogramma’s en voorlichting gaan we homofobie in de sportwereld
tegen.
• D66 wil meer aandacht voor de jeugdhulp en opvang van dak- en thuisloze LHBTI+ personen.
• Suïcidepreventieprogramma’s gericht op LHBTI+ personen worden voortgezet.
• In de asielprocedure is extra aandacht voor asielaanvragen door LHBTI+ personen. In veel
landen worden LHBTI+’ers vervolgd of zelfs met de dood bedreigd. In Nederland kunnen
deze mensen terecht met een beschermde status. Ook wil D66 aparte veilige opvang voor
LHBTI+’ers binnen azc’s, conform een aangenomen motie van D66.
• Nederland zet zich binnen de EU in voor de invoering van de horizontale anti-discriminatiewet,
die ook LHBTI+ rechten beschermt. We ondersteunen internationale organisaties die strijden
voor gelijke rechten voor LHBTI+ personen elders in de wereld. Ook zal Nederland zich
inzetten voor de Europabrede erkenning van de rechten van regenbooggezinnen en werk
maken van strafrechtelijke sancties op ernstige vormen van homohaat.
Modern familierecht
Ons familierecht moet worden gemoderniseerd. Ons hele rechtsstelsel is gebaseerd op twee
ouders, maar dat is al lang niet meer de realiteit. In de afgelopen jaren hebben we ons ingezet
voor een regeling voor draagmoederschap, meerouderschap en -gezag. Nog steeds is er een
hoop werk te verrichten. Voor D66 staat bij elke hervorming het belang van het kind voorop.
• Als ouders uit elkaar gaan is het belangrijk dat zij samen tot een goed ouderschapsplan
komen. D66 wil dat de belangen van beide ouders hierin in gelijke mate worden meegewogen.
Bovenaan staat uiteraard het belang van het kind. Dat betekent onder andere dat ouders in
eerste instantie beiden bij de opvoeding betrokken blijven.
Een nieuw begin - Laat iedereen vrij, maar niemand vallen.
147 | Verkiezingsprogramma 2021 - 2025 De digitale versie lees je op d66.nl/eennieuwbegin
• Er moet zo snel mogelijk een wettelijke regeling komen die een dubbele achternaam mogelijk
maakt. Dit biedt beide ouders de kans om de band met hun kind te bevestigen.
• We blijven pleiten voor een wettelijke regeling voor meerouderschap en -gezag. Een derde
of vierde ouder zou ook juridisch gezien ouder van het kind moeten kunnen worden en het
wettelijke gezag moeten kunnen krijgen.
• D66 is er voorstander van dat de ongehuwde partner van de moeder die zijn of haar kind heeft
erkend, automatisch het gezamenlijk gezag krijgt. Daarmee sluit het familierecht op dit punt
beter aan op de behoefte van de veranderde samenleving en doet het meer recht aan het
belang van kinderen van ongehuwde ouders.
• Omgangsregelingen bij ‘vechtscheidingen‘ moeten beter worden gehandhaafd. Bij
omgangsproblemen moet eerder worden ingegrepen zodat een ouder de kinderen niet
ongestraft kan weghouden bij de andere ouder. Het is belangrijk dat de politie meer kennis
en ervaring opbouwt met deze complexe materie. Daarnaast is preventie van belang.
Vechtscheidingen leiden tot een onevenredig beslag op de jeugdzorg. Er moet een grondige
evaluatie komen van de effectiviteit van deze jeugdzorg-interventies.
• D66 is voorstander van eenvoudige adoptie van pleegkinderen, zoals voorgesteld door de
Staatscommissie herijking ouderschap. Het kind wordt hiermee optimaal beschermd. Er
is sprake van een familierechtelijke betrekking met de persoon of personen die het kind
verzorgen en opvoeden, terwijl het kind ook een juridische band houdt met zijn oorspronkelijke
ouder(s) en verdere familie.
• Interlandelijke adoptie is toegestaan, mits onder goede én strikte voorwaarden. Adoptie moet
een veilige mogelijkheid zijn en dient op zeer zorgvuldige en integere wijze plaats te vinden.
De veiligheid en bescherming van het kind staat voorop.
Een nieuw begin - Laat iedereen vrij, maar niemand vallen.
148 | Verkiezingsprogramma 2021 - 2025 De digitale versie lees je op d66.nl/eennieuwbegin
Hoe vrij
zijn wij, als
gezondheid
je kansen
beperkt?
Een nieuw begin - Laat iedereen vrij, maar niemand vallen.
149 | Verkiezingsprogramma 2021 - 2025 De digitale versie lees je op d66.nl/eennieuwbegin
Hoe vrij zijn wij, als gezondheid je kansen beperkt?
Iedereen verdient de kans een gezond leven te leiden. Toch zijn er grote verschillen
tussen mensen: mensen met een hoger onderwijs diploma leven maar liefst vijftien
jaar langer in goede gezondheid dan mensen met maximaal een mbo-1 diploma. Deze
gezondheidsongelijkheid willen wij terugdringen. De politieke discussie over de zorg gaat
vaak over premies, pakket, eigen risico en het stelsel. Wij willen meer aandacht voor
gezondheid. Temeer omdat steeds meer Nederlanders een chronische ziekte hebben. Zo
hebben meer dan een miljoen mensen diabetes. En jaarlijks sterven 35.000 Nederlanders
aan overgewicht, roken en problematisch alcoholgebruik. Hiervoor kijken wij niet alleen naar
gezondheidszorg, maar ook naar andere factoren die van invloed zijn op ons welbevinden:
goed onderwijs, een goed inkomen, voldoende werk, goede arbeidsomstandigheden, een
gezonde leefomgeving en gezond gedrag. Preventie van chronische ziekten, depressies en
overgewicht verdient meer prioriteit dan symptoombestrijding met medicijnen.
Als je tóch ziek wordt, heb je recht op goede hulp en zorg. In Nederland is de kwaliteit en
toegankelijkheid van de medische zorg gelukkig goed. We hebben daarmee een goede basis voor
de zorg. De coronacrisis toonde de kracht van onze zorgmedewerkers en de robuustheid van ons
zorgsysteem. Deskundigheid, coördinatie, samenwerking en inzet zijn er in overvloed. Maar de
crisis legt ook de kwetsbaarheden van ons zorgstelsel bloot. We waren op sommige gebieden te
weinig voorbereid.
Kijkend naar de impact van de coronacrisis, liggen er lessen voor de organisatie van onze zorg.
Meer samenwerking maakt de zorg beter. We moeten vaker vertrouwen geven aan de eigen
afwegingen van zorgprofessionals. En de patiënt moet het uitgangspunt zijn. Het moet niet
draaien om een zo hoog mogelijke productie, maar om het verlenen van de best passende zorg.
Daarom moeten vergoedingen gebaseerd zijn op de toegevoegde waarde voor de patiënt, niet
op het aantal verstrekte behandelingen. We passen het systeem hierop aan.
Professionals krijgen de ruimte om hun werk zo goed mogelijk te doen, zonder onnodige regels
of protocollen. Samen met de patiёnt beslissen zij over de gewenste behandeling, waarbij de
kwaliteit van leven centraal staat. We zorgen voor passende zorg, zo veel mogelijk dichtbij huis.
Zo verbeteren we ons stelsel van zorg en welzijn.
Nederland heeft zeer toegankelijke zorg, dat willen we behouden. De uitgaven aan zorg
stijgen echter ieder jaar ten opzichte van andere collectieve uitgaven. Als dit zo door gaat
is er onvoldoende ruimte voor andere uitgaven die ons gezond of gelukkig maken naast de
zorguitgaven, zoals aan onderwijs en een schone leefomgeving. Daarom moeten we kijken naar
manieren om de zorguitgaven in toom te houden, zodat de zorg in de toekomst ook toegankelijk
en betaalbaar is. Juist om te garanderen dat we kunnen blijven investeren in zaken die ook
bijdragen aan gezondheid. We selecteren op zinnige zorg en zorgen voor eerlijke eigen betalingen.
Ook pleiten we voor scherp publiek toezicht op de geneesmiddelenmarkt.
Een nieuw begin - Laat iedereen vrij, maar niemand vallen.
150 | Verkiezingsprogramma 2021 - 2025 De digitale versie lees je op d66.nl/eennieuwbegin
Gezondheid is meer dan goede zorg
Je gezondheid heeft grote invloed op je kansen in het leven. Maar steeds meer Nederlanders
kampen met een chronische ziekte. Vaak heeft die te maken met hun omgeving of
leefstijl, zoals bij diabetes, de chronische longziekte COPD, obesitas en hartfalen. Slechte
luchtkwaliteit en een sociaal-economische achterstand hebben daar grote invloed op.
Ook roken, alcoholgebruik, te weinig beweging en ongezonde voeding spelen een rol. Met
medicatie kunnen we de symptomen van deze ziekten aanpakken, maar is dat het slimste
om te doen? Het is beter om de ziektes te voorkomen en ze waar mogelijk te behandelen met
leefstijlverandering. Dat is wetenschappelijk bewezen.
De grote verschillen in (gezonde) levensjaren tussen Nederlanders per opleidingsniveau en
inkomen zijn schokkend. Van gelijke kansen is geen sprake. Daarom wil D66 breed investeren
in gezondheid: van maatregelen voor een schonere lucht tot gelijke kansen op fatsoenlijk
betaald werk en een goede opleiding. Ook willen we een gezonde leefstijl laagdrempelig
maken, met zoveel mogelijk oog voor ieders individuele vrijheid. We richten ons daarom in de
eerste plaats op een gezonde start voor ieder kind.
De eerste 1.000 dagen
Goede gezondheid begint al ver voor de geboorte. Uit onderzoek blijkt dat de eerste 1000 dagen
vanaf de zwangerschap bepalend zijn voor de gezondheid en het welzijn van iemand op latere
leeftijd, zowel psychisch als fysiek.
• Geboorte- en kraamzorg moet voor iedereen van hoge kwaliteit zijn. Aankomende moeders
bepalen zelf waar zij bevallen. Als om medische redenen of afstand gekozen wordt voor het
ziekenhuis, staat hier geen eigen bijdrage tegenover. Een ziekenhuisbevalling zonder indicatie
moet voor iedereen betaalbaar zijn.
• Preconceptiezorg moet laagdrempeliger worden. Dit is in het belang van (toekomstige) ouders
en nieuwgeborenen.
• De verloskundige- en jeugdgezondheidszorg zijn de aangewezen partijen om problemen te
signaleren bij kwetsbare gezinnen. Betere vroegtijdige ondersteuning en hulp in kwetsbare
gezinssituaties tijdens de eerste 1000 dagen vergroten de kansen van ouders en kinderen.
• We stimuleren een gezonde leefstijl onder (aankomende) ouders en gezonde baby- en
kinderproducten.
Vrij om te kiezen voor een gezonde leefstijl
De beste kans op een gezond leven bestaat uit goed eten, voldoende bewegen, niet roken
en geen alcohol. Dat is de basis. Maar op dit moment is onze samenleving zo ingericht, dat
ongezonde keuzes vaak aantrekkelijk zijn. Daar ligt de basis voor veel chronische ziekten. Nog
Een nieuw begin - Laat iedereen vrij, maar niemand vallen.
151 | Verkiezingsprogramma 2021 - 2025 De digitale versie lees je op d66.nl/eennieuwbegin
altijd stoppen fabrikanten te veel suiker in hun producten en nog altijd zijn gezonde keuzes
moeilijker voorhanden of duurder dan ongezonde alternatieven. D66 wil dat mensen zelf kunnen
kiezen hoe ze leven. Tegelijkertijd willen wij de gezonde keuze de gemakkelijke keuze maken.
Daarom gaan we door met het preventie-akkoord, pakken wij fabrikanten aan die hun producten
bewust ongezond of verslavend maken en verlagen we de drempels om gezonder te leven.
• We verhogen de belasting op suikerhoudende dranken naar Brits voorbeeld en onderzoeken
een algemene suikerbelasting. Het effect is dat fabrikanten frisdrank met minder suiker maken.
• We zetten in op onafhankelijk wetenschappelijk onderzoek naar de relatie tussen
bodemkwaliteit, voedingswaarde en gezondheid.
• We stimuleren een voedselomgeving die het makkelijk en aantrekkelijk maakt om gezonde en
duurzame voeding te kopen.
• We maken afspraken met producenten over de maximale hoeveelheid zout, suiker en
vet in producten. Als deze afspraken onvoldoende resultaat hebben, leggen we hier
verplichtingen op.
• We steunen de accijnsverhoging op tabak. Voor de verkoop van tabak en rookwaren wordt een
vergunning verplicht. Deze vergunning kan alleen worden verleend aan tabaksspeciaalzaken.
Daarmee willen we werken aan een rookvrije generatie.
• Voor e-sigaretten gaan dezelfde regels gelden als voor gewone sigaretten en we voeren een
verbruiksbelasting in op e-sigaretten.
• In Nederland overlijden jaarlijks 2.000 à 3.000 mensen door meeroken. Om
gezondheidsschade door meeroken tegen te gaan, kunnen rookverboden worden ingesteld in
de openbare ruimte, waaronder ook bij sportparken, speelplekken, stadions en rond de ingang
van ziekenhuizen en verpleeghuizen.
Samenwerken aan betere gezondheid
Voor een bredere blik op gezondheid moeten financiering en samenwerking ook anders. Er
bestaan nu weinig prikkels om in preventie te investeren, omdat degene die de investering moet
doen nu niet profiteert van minder zorg. Door de financiering te verbeteren, kunnen we sociale
en medische problemen vroeger signaleren en in samenhang aanpakken. Een lager inkomen mag
bovendien geen belemmering zijn voor een gezonde leefstijl.
• Om de volksgezondheid beter te borgen en gezondheidsverschillen slagvaardig aan te pakken,
moet het stelsel van publieke gezondheidszorg worden versterkt. We onderzoeken hoe het
stelsel van publieke gezondheidszorg fors verstevigd kan worden door ruimere financiering
Een nieuw begin - Laat iedereen vrij, maar niemand vallen.
152 | Verkiezingsprogramma 2021 - 2025 De digitale versie lees je op d66.nl/eennieuwbegin
en een robuustere organisatie om de uitdagingen van de volksgezondheid de komende jaren
beter aan te kunnen.
• De wettelijke taak van gemeenten om te werken aan de gezondheid van hun inwoners wordt
versterkt. Gemeenten kunnen samen met GGD, zorgverzekeraars en welzijnsorganisaties
sociale en medische problemen in samenhang aanpakken.
• D66 wil werken aan gezondheid door te investeren in het schimmelvrij maken van te
vochtige huizen – dit zorgt nu voor veel gezondheidsklachten – , door belastingen te heffen
en subsidies te verstrekken voor betere luchtkwaliteit, door te zorgen voor goed openbaar
vervoer en door steden voetganger- en fietsvriendelijk te maken.
• Medische preventie wordt volledig vergoed vanuit het Zorgverzekeringsfonds. Dit kan grote
gezondheidswinst opleveren bij bijvoorbeeld mensen met diabetes type II. Voor verzekeraars
worden de kosten voor gecombineerde leefstijlinterventies achteraf vergoed, zodat zij zich
niet geremd voelen te investeren.
• Ook bij behandeling en herstel van ziekten zetten we in op gezondheid in brede zin.
Bijvoorbeeld in de kankerzorg. In 2020 leven 800.000 mensen met en na kanker.
Zij verdienen vanaf het begin van de behandeling ook hulp bij zaken zoals algemeen
welzijn, werk en inkomen.
• Het hiv-preventiemiddel PrEP wordt sinds enkele jaren vergoed voor mannen met een
hoog risico op een hiv-besmetting. Wij willen dat dit zo blijft en dat het voor risicogroepen
eenvoudiger wordt dit middel bij de GGD te verkrijgen. Daarnaast zet D66 zich in voor de
maatschappelijke acceptatie van personen met hiv.
Een nieuw begin - Laat iedereen vrij, maar niemand vallen.
153 | Verkiezingsprogramma 2021 - 2025 De digitale versie lees je op d66.nl/eennieuwbegin
Zorg voor elkaar
Wij zijn trots op de mensen die in Nederland elke dag opnieuw hard aan het werk zijn voor
een ander. Of dat nu gebeurt in de reguliere zorg, de mantelzorg, de jeugdzorg of de zorg
voor mensen met een beperking. De overheid heeft een belangrijke taak om deze mensen te
ondersteunen, in plaats van hen tegen te werken met overbodige regels.
De zorg als betekenisvolle plek om te werken
Werken in de zorg is een waardevol beroep. Je betekent veel voor je medemens. Maar van
waardering alleen kunnen mensen in de zorg niet rondkomen. Daarom maken we het werken in de
zorg aantrekkelijker.
• Er zijn grote personeelstekorten in de zorg. Daarom kampt het personeel met hoge werkdruk.
We moeten de hardwerkende mensen voor de zorg behouden en extra mensen aantrekken.
Daar waar acute tekorten zijn, bijvoorbeeld in de opvang en opvolging van een huisarts in
achterstandswijken of krimpgebieden, moeten zorgaanbieders en de overheid werken aan
betere werkomstandigheden en ondersteuning van zorgprofessionals.
• Wij willen meer geld voor mensen in de verpleging en verzorging. Ook werkgevers en
werknemers moeten met elkaar kijken naar de cao’s en functiewaardering in de zorg. De ruimte
voor loonstijging in de zorg is gekoppeld aan de loonstijging in de marktsector. Wij garanderen
dat dit zo blijft.
• Goed werkgeverschap is van groot belang. We willen meer oog voor de zorgmedewerker. Dit
voorkomt de uitstroom en vergroot het werkplezier. De overheid stimuleert werkgevers om
mensen inspraak te geven in het werkrooster, opleidingen aan te bieden en meer variatie in
vaste contracten mogelijk te maken. Ook is een goede personeelsvertegenwoordiging bij de
besluitvorming binnen zorginstellingen onmisbaar.
• We willen de administratieve lasten inperken. Bij de bestrijding van de coronacrisis is het
vertrouwen gegeven aan de professional. Dit moeten we vasthouden. Het werkplezier van
zorgprofessionals is gebaat bij meer vertrouwen op hun professionaliteit en motivatie.
• De gezondheidszorg wordt complexer, meer digitaal en steeds meer ondersteund door
technologie en het gebruik van data. Dit vraagt om nieuwe opleidingen op het snijvlak van
zorg, geneeskunde en (informatie)technologie. Gedeelten van verschillende opleidingen, van
dokter tot verpleegkundige, kunnen samen worden gevolgd.
• Deze nieuwe opleidingen kunnen ook aantrekkingskracht hebben op een bredere groep
jonge mensen. Tegelijkertijd kan technologie ook een belangrijke rol spelen bij het minder
arbeidsintensief maken van de zorg, zodat de menselijke aandacht naar die gedeelten van de
zorg kan blijven gaan waar deze het meest nodig is.
Een nieuw begin - Laat iedereen vrij, maar niemand vallen.
154 | Verkiezingsprogramma 2021 - 2025 De digitale versie lees je op d66.nl/eennieuwbegin
Patiënt en behandelaar beslissen samen
D66 pleit voor meer tijd, ruimte en vertrouwen voor professionals en patiënten om samen tot
oplossin- gen te komen. Samen beslissen heeft vele voordelen: mensen in de zorg voelen meer
waardering en de patiënt krijgt meer keuzevrijheid en is tevredener.
• Dit vraagt om een herwaardering van het gesprek tussen patiënt en arts. Een behandeling
hoort niet het enige doel te zijn. Ook als een arts alleen met een patiënt spreekt hoort daar
een passende beloning tegenover te staan. Daarom herintroduceren we ‘kijk- en luistergeld’
dat voldoende dekkend is.
• De vergoeding van zorg moet daarnaast meer gebaseerd worden op de toegevoegde waarde
voor de patiënt en niet op het aantal behandelingen.
• Samen beslissen gaat verder dan de spreekkamer. Patiënten moeten via hun
vertegenwoordigende organisaties mede vorm kunnen geven aan hoe de zorg is ingericht. We
versterken daarom de formele positie van patiëntenorganisaties, zodat zij een gelijkwaardiger
partij kunnen zijn ten opzichte van zorgaanbieders, zorgverzekeraars en overheid. Financiering
voor patiëntenorganisaties en hun koepels wordt gehandhaafd en indien mogelijk uitgebreid.
Zorg voor mensen met een beperking
Mensen met een beperking verdienen dezelfde kansen als ieder ander om mee te doen aan de
samenleving. Daar moeten we onze samenleving op inrichten. Net als in de medische zorg wordt
de gehandicaptenzorg steeds gespecialiseerder. Dat is voor veel mensen met een beperking een
goede uitkomst, als zij inderdaad de zorg krijgen die voor hen op maat is. Maar iedereen met een
beperking is geholpen met sterk gespecialiseerde zorg. Als met gespecialiseerde zorg sociale
structuren belemmerd worden kan dat meer afstand scheppen tot naaste familie. Dat is niet altijd
wenselijk. Het kan beter zijn om de zorg zoveel als mogelijk in de vertrouwde thuissituatie te
verlenen en het gezin daarbij goed te ondersteunen.
• Gezinnen met een kind met ernstige verstandelijke en meervoudige beperking kunnen een
hulpverlener krijgen om hen als vast aanspreekpunt bij te staan.
• Er is meer onderzoek nodig naar mensen met ernstige gedragsproblematiek. Er is behoefte
aan plaatsen voor observatie, voor behandeling en voor wonen met zorg.
• De groep gehandicapten die intensieve zorg nodig heeft, vergrijst ook. De toename van
medische problemen bij deze groep blijft vaak onderbelicht. Ook wordt de zorg voor de
mantelzorger vaak te zwaar. Zij moeten meer ondersteuning krijgen en zorginstellingen
moeten tijdig het gesprek aangaan om eventuele toekomstige problemen op te vangen.
Een nieuw begin - Laat iedereen vrij, maar niemand vallen.
155 | Verkiezingsprogramma 2021 - 2025 De digitale versie lees je op d66.nl/eennieuwbegin
Wmo: regie bij zorgverlener en zorgbehoevende
Sinds 2015 zijn meer zorgtaken bij de gemeenten terechtgekomen via de Wet maatschappelijke
3200 ondersteuning (Wmo). Als gemeenten financiële verantwoordelijkheid dragen, moeten zij
ook de daarbij 3201 passende vrijheid hebben om beleid te maken. D66 vindt dat gemeenten
voldoende geld moeten hebben om de Wmo goed te kunnen regelen.
• Voor wie de nood het hoogst is, moet de gemeente als eerste klaar staan. Een eenzame
oudere zonder financiële reserves moet dus bovenaan het lijstje staan voor hulp.
Voor mensen met een hoger inkomen kan Wmo-zorg ook een oplossing zijn, maar
dan is het vanzelfsprekend dat zij een redelijke bijdrage betalen. Daarom komt er een
inkomensafhankelijke component in de eigen bijdrage voor Wmo-zorg.
• Om gemeenten beleidsvrijheid te geven, moet er ook toezicht zijn in de Wmo. Een
onafhankelijke toezichthouder is bij veel gemeenten nog niet geregeld. Die toezichthouders
moeten er wel komen.
• Veel mensen komen in aanraking met de Wmo na een ingrijpende gebeurtenis zoals
een operatie. Zij moeten dan snel de juiste ondersteuning thuis krijgen. Verder kan de
transferverpleegkundige vanuit de Zvw helpen bij het vinden van passende zorg.
• Vaak zien we dat aanbestedingen van gemeentelijke zorg vooral administratieve lasten
opleveren en weinig toegevoegde waarde hebben. In die gevallen wil D66 dat gemeenten niet
hoeven aan te besteden. Dit vraagt eventueel aanpassing van Europese regels.
Een helpende hand voor mantelzorgers en vrijwilligers
Nederland telt veel mantelzorgers en vrijwilligers die onmisbare taken vervullen voor hun
medemens. Zij zijn onmisbaar, maar veel mantelzorgers en vrijwilligers zijn overbelast. Zij
verdienen meer ondersteuning.
• D66 wil een mantelzorgakkoord tussen mantelzorgorganisaties, gemeenten, Rijk,
zorgverzekeraars en werkgevers waarin elke partij de taak krijgt om overbelasting bij
mantelzorgers te signaleren en te voorkomen.
• Gemeenten moeten bij het verlenen van vergunningen geen onnodige obstakels opwerpen
voor mantelzorgwoningen waar kinderen dichtbij hun hulpbehoevende ouders wonen. We
moedigen sociale partners aan om in cao’s afspraken te maken over mantelzorg en verlof.
• D66 heeft in de afgelopen jaren gepleit voor een pilot voor logeerzorg als tussenvorm tussen
thuis en het verpleeghuis. Op die manier wordt de mantelzorger even ontzien. Deze pilot kan
landelijk worden uitgebreid. Gemeenten moeten hier meer ruimte voor bieden.
Een nieuw begin - Laat iedereen vrij, maar niemand vallen.
156 | Verkiezingsprogramma 2021 - 2025 De digitale versie lees je op d66.nl/eennieuwbegin
• Als steun in de rug voor huishoudens waarin iemand langdurige, intensieve zorg nodig heeft
en mantelzorg krijgt, willen we een pilot voor automatische inkomenssteun zonder verdere
verantwoording. Denk aan een ouder die de zorg heeft voor een zeer ernstig en meervoudig
gehandicapt kind. Hier behoeft het geen verdere controle dat het gezin intensieve mantelzorg
verleent of zorg inkoopt en dus kan de steun automatisch geleverd worden in plaats van het
pgb.
• Vrijwilligerswerk is een belangrijk onderdeel van de samenleving. Om vrijwilligerswerk te
ondersteunen moeten onnodige obstakels worden weggenomen. De overheid moet waar
mogelijk de VOG voor vrijwilligers gratis maken en geen belasting heffen als de vrijwilliger een
bescheiden vergoeding ontvangt voor het werk.
Ruimte voor het Persoonsgebonden Budget
D66 vindt het belangrijk dat mensen zelf regie hebben op hun leven. Ook als zij zorg nodig
hebben. Helaas zit het persoonsgebonden budget nu in de knel. Enerzijds door sturing op zorg in
natura door verzekeraars en gemeenten. Anderzijds door de enorme administratieve lasten. D66
wil dat het vertrouwen in de pgb-houder weer voorop staat, zonder daarbij naïef te zijn.
• De keuze voor zorg in natura of een pgb mag nooit worden opgedrongen door een
verzekeraar, gemeente of zorgaanbieder. De inzet van een onafhankelijke cliëntondersteuner
moet hierbij helpen. Nieuwe pgb-houders kunnen via een introductie kennismaken met het
pgb-houderschap.
• We maken de overgang naar een systeem gebaseerd op de gedachte dat het zorgplan gelijk
is aan de planning en de realisatie. Op basis van de facturen kan gemakkelijk gedeclareerd
worden. Dit scheelt de pgb-houder veel administratieve handelingen.
• Tegenover deze versoepeling staan maatregelen om hard op te treden in het geval van
fraude. Fraude via pgb’s door dubieuze bemiddelingskantoren en zorgaanbieders moet sterk
verminderen. De opsporing van fraude moet zich richten op de bemiddelingsbureaus en
zorgaanbieders in plaats van op de budgethouders zelf.
• Voor ouders van kinderen met een intensieve zorgvraag sluit zorg in natura niet altijd aan bij
de flexibele zorg die nodig is. Dan is het zelf regelen via een pgb een goede oplossing. Of een
initiatief waarbij de ouders zelf zorg op maat regelen in een passende woonvoorziening. D66
wil ruimte en ondersteuning bieden om dit soort initiatieven op te zetten. Lokaal, regionaal en
landelijk.
Bescherming van het kind
Kinderen verdienen gelijke kansen op een goede start. Maar in sommige gezinnen is extra hulp
bij het opvoeden hard nodig. Bijvoorbeeld bij opvoedvragen, een trauma of een scheiding van de
ouders. Sommige kinderen worden geboren met een (psychische) aandoening of krijgen er een
in hun jeugd. Al deze kinderen vallen onder de Jeugdwet en de zorg van hun gemeente. Helaas
Een nieuw begin - Laat iedereen vrij, maar niemand vallen.
157 | Verkiezingsprogramma 2021 - 2025 De digitale versie lees je op d66.nl/eennieuwbegin
lopen veel kinderen, jongeren en ouders vast als zij gespecialiseerde hulp nodig hebben. Vanuit
het oogpunt van kansengelijkheid is dat onverteerbaar.
• Goed opgeleide en samenwerkende wijkteams zijn van groot belang bij de inzet van
specialistische jeugdzorg en de inzet van verschillende vormen van jeugdzorg.
• Gemeenten moeten gezinnen ondersteunen bij het opstellen van het familiegroepsplan.
Hiermee wordt de regie en de betrokkenheid van het gezin zo veel mogelijk behouden.
Uithuisplaatsing gebeurt alleen wanneer het niet anders kan.
• We willen jeugdzorg tot 21 jaar, die geleidelijk wordt afgebouwd vanaf 18 jaar. Zo voorkomen
we een abrupt stoppen van de begeleiding als iemand 18 wordt. We investeren ook structureel
om jongvolwassenen met psychische klachten mee te laten doen in de samenleving.
• D66 vindt dat gemeenten voldoende geld moeten hebben om de jeugdzorg goed te kunnen
regelen. De resultaten van lopend onderzoek moeten uitwijzen hoeveel gemeenten structureel
extra nodig hebben. Vanwege het belang van voorkomen van ernstiger problematiek, willen we
investeren in onderzoek en behandeling in de kinder- en jeugdpsychiatrie.
• D66 wil een alternatief verrekenmodel in de bijdrage aan gemeenten vanuit het Rijk. Hierin
moet meer aandacht zijn voor de specifieke uitdagingen van de gemeente en het aantal
doorverwijzingen naar specialistische zorg.
• Als specialistische jeugdzorg nodig is moet de zorg goed geregeld zijn. D66 maakt hier
onderscheid tussen weinig voorkomende en veel voorkomende jeugdzorg. Bij weinig
voorkomende zorg wil D66 dat op landelijk niveau wordt gezorgd voor een landelijk dekkend
aanbod. Bijvoorbeeld bij gespecialiseerde hulp na misbruik, een trauma, loverboyproblematiek
of verslavingszorg bij jeugdigen. De kennis, schaal en slagkracht die nodig is bij deze
complexe en vaak dure jeugdzorg is op gemeentelijk niveau niet altijd aanwezig.
• Bij vormen van jeugdhulp die vaker voorkomen, zoals kinderbescherming, gesloten jeugdhulp
en pleegzorg of gezinshuizen is het van belang dat gemeenten binnen een regio goed
samenwerken. Daarvoor is vereenvoudiging nodig van alle verschillende regio-indelingen. De
samenwerking tussen regio’s moet door de VNG worden gecoördineerd.
• D66 wil dat de jeugd-ggz wordt bekostigd via de Zorgverzekeringswet. Op die manier zijn
afzonderlijke gemeenten niet meer hoofdverantwoordelijk voor deze complexe groep jongeren
en sluit de zorg beter aan bij de ggz voor volwassenen. Net als bij de ggz voor volwassenen
hebben gemeenten nog steeds de belangrijke taak om nazorg te bieden voor het gezin.
Een nieuw begin - Laat iedereen vrij, maar niemand vallen.
158 | Verkiezingsprogramma 2021 - 2025 De digitale versie lees je op d66.nl/eennieuwbegin
• Gemeenten houden de regie over de ambulante jeugdhulp, de jeugdbescherming en
de jeugdreclassering. Ze zijn de spil in de aanpak van kindermishandeling, preventie,
opvoedingsondersteuning en voorlichting.
• In Nederland worden jaarlijks 119.000 kinderen slachtoffer van mishandeling. Het is belangrijk
dat de overheid leert van succesvol beleid in het buitenland. Hulp aan slachtoffers van
huiselijk geweld, seksueel geweld en kindermishandeling dient op landelijk niveau te worden
ingekocht als complexe jeugdhulp. Hulp is nodig voor slachtoffers, getuigen en plegers van
geweld.
• Forensisch onderzoek bij kindermishandeling moet plaatsvinden in centra die daarin
gespecialiseerd zijn. Dit wil D66 op landelijke schaal mogelijk maken.
Een nieuw begin - Laat iedereen vrij, maar niemand vallen.
159 | Verkiezingsprogramma 2021 - 2025 De digitale versie lees je op d66.nl/eennieuwbegin
Psychische zorg is een mensenrecht
Ruim vier op de tien Nederlanders krijgen in hun leven te maken met een of meerdere
psychische aandoeningen. En wie zelf niet ooit worstelde met psychische klachten, heeft wel
een vriend of familielid geraakt zien worden door een depressie, burn-out of angststoornis.
Deze mensen verdienen vanaf de eerste signalen de allerbeste zorg, zonder wachtlijsten.
Laten we met elkaar het taboe doorbreken en deze aandoeningen bespreekbaar maken.
Meer zorg, minder wachtlijsten
De afgelopen jaren kampte de ggz met grote personeelstekorten en oplopende wachtlijsten.
Daardoor krijgen veel patiënten niet de zorg die ze nodig hebben. Dat moet anders.
• D66 wil centrale of regionale regie van de wachtlijsten door verzekeraars, zodat ggzaanbieders samen kijken waar de beste behandeling moet plaatsvinden en of mensen niet
dubbel of verkeerd op wachtlijsten staan. Indien mensen door de basis GGZ doorverwezen
worden naar gespecialiseerde GGZ, kunnen zij onverhoopt op een wachtlijst terechtkomen. In
dat geval dient de basis GGZ de zorg voort te blijven zetten tot de zorg bij de gespecialiseerde
GGZ van start gaat. Mensen met een hulpvraag mogen niet zonder hulp komen te zitten
wanneer zij doorverwezen worden.
• In de psychiatrie werken nu te veel mensen als zelfstandige. Daardoor zijn crisiszorg en andere
diensten niet goed te vullen. De druk bij psychiaters in loondienst loopt op. Daarom wil D66
het werk in loondienst aantrekkelijker maken.
• Op dit moment is het voor zorgaanbieders financieel aantrekkelijk zich vooral te richten op
patiënten met minder zware problemen. Zo zijn patiënten met zwaardere klachten de dupe.
D66 steunt de plannen om de bekostiging te veranderen. We moeten een manier vinden
om de bekostiging van de zorg aan te sluiten bij de complexe problemen die nu eenmaal
voorkomen in de ggz.
• Om de capaciteit van de bedden in de GGZ zo optimaal mogelijk te gebruiken, moet er een
beddenbeschikbaarheidssysteem worden ontwikkeld waarbij inzichtelijk wordt gemaakt waar
opnamecapaciteit is.
Vroeg hulp bieden bij psychische problemen
Een deel van de mensen dat in aanraking komt met de GGZ heeft maatschappelijke problemen.
Denk hierbij bijvoorbeeld aan schulden en eenzaamheid. De maatschappelijke problemen en
de psychische aandoeningen beïnvloeden elkaar over en weer in negatieve zin. We moeten
deze problemen her-, erkennen en aanpakken. Zo kunnen we vaker voorkomen dat psychische
problemen uitgroeien tot ernstige, chronische aandoeningen of crisissituaties.
Een nieuw begin - Laat iedereen vrij, maar niemand vallen.
160 | Verkiezingsprogramma 2021 - 2025 De digitale versie lees je op d66.nl/eennieuwbegin
• Er komt een landelijk preventie-akkoord Mentale Gezondheid, met aandacht voor het
vergroten van de mentale vaardigheden van jongeren door onderwijs en sport, inzet op vroege
signalering van psychische problemen bij jongeren en verslavingspreventie bij risicogroepen.
• We zetten in op nazorg, om te voorkomen dat iemand terugvalt na een traject in de GGZ. We
willen GGZ-instellingen en zorgverzekeraars stimuleren meer te innoveren op het gebied van
nazorg mogelijkheden. Nazorg kan ook plaatsvinden door begeleiding in de eerstelijnszorg, of
bij een herstelacademie als laagdrempelige opvang voor mensen die intensief willen werken
aan herstel.
• Om de kennis in de eerstelijnszorg te vergroten, komt er een uitgebreide consultatie-functie
ggz- en verslavingszorg.
Goede zorg voor patiënten met Ernstig Psychiatrische Aandoeningen
Binnen de GGZ is sprake van een groep patiënten met Ernstig Psychiatrische Aandoeningen (EPA),
geschat op ongeveer 210 duizend personen. Herdiagnostiek, zoals bij GGNet, brengt inzichtelijk
dat patiënten niet altijd de juiste zorg krijgen, vooral door verkeerde of verouderde diagnostiek.
Het stimuleren van dergelijke programma's past binnen een project Zinnige Zorg en Juiste Zorg op
de Juiste plek.
Weg met het taboe
Nog altijd ervaren mensen met psychische aandoeningen vooroordelen, sociale uitsluiting of
simpelweg onbegrip. Dat belemmert hun kansen, hun vrijheid om mee te doen in de samenleving.
• Aandacht voor psychische aandoeningen op de werkvloer is onverminderd nodig. We willen
werkgevers stimuleren aandacht te hebben voor het voorkomen van stigma en het bieden van
goede hulp waar nodig.
• Maatschappelijke acceptatie kan gebaat zijn bij publieke aandacht, via publiekscampagnes die
informeren en agenderen.
Een nieuw begin - Laat iedereen vrij, maar niemand vallen.
161 | Verkiezingsprogramma 2021 - 2025 De digitale versie lees je op d66.nl/eennieuwbegin
Samen werken aan de beste zorg van de wereld
Nederland verdient een zorgstelsel dat draait op kwaliteit en niet op zoveel mogelijk productie.
De behandelingen die mensen krijgen moeten van het hoogste niveau zijn. Toch is een
medische ingreep niet altijd in het belang van de patiënt. Veel zorg die nu in ziekenhuizen
gegeven wordt, kunnen mensen ook krijgen in de huisartsenpraktijk en gezondheidscentra of
via wijkverpleging en e-health. Minder onnodige gespecialiseerde zorg betekent meer ruimte
voor specialisten om zich te richten op de complexere zorg.
Onze medische zorg is toegankelijk, efficiënt en van goede kwaliteit. Nederlanders geven de
zorg die zij krijgen gemiddeld een acht als rapportcijfer. Mensen hebben de mogelijkheid om
de zorg te kiezen die het best bij hen past. Dat goede van ons stelsel willen we behouden.
Maar we zien ook dat de concurrentie tussen zorgaanbieders noodzakelijke samenwerking
en veranderingen in het zorgaanbod belemmert. Wij willen het zorgstelsel verbeteren door
de overheidsregie te versterken en de zorg minder productiegericht te maken. Zorgverleners
krijgen meer ruimte om samen met de patiёnt voor de best passende zorg te kiezen. Op die
manier wil D66 met betere regulering zorgen voor een nieuwe balans tussen marktwerking en
samenwerking in de zorg. Op die manier beschermen we het publieke belang van goede zorg.
Meer samenwerking
Tijdens de coronacrisis hebben we gezien dat de overheid zorgaanbieders kan helpen om beter
samen te werken. Dat zorgt voor vertrouwen en is goed voor de grote opdracht waar we met
elkaar voor staan: goede zorg toegankelijk houden in een vergrijzende samenleving, met tekorten
aan verplegend personeel.
• Op dit moment sluiten sectoren zoals de huisartsenzorg en medisch-specialistische zorg
eigen hoofdlijnenakkoorden met afspraken over de zorg die ze leveren. Wij willen één landelijk
sector- overstijgend hoofdlijnenakkoord om de samenwerking te bevorderen en het hokjesdenken te doorbreken.
• De regio Rotterdam vraagt een ander zorgaanbod dan in de regio Drenthe. Dit vraagt om
een betere samenwerking en sturing op regioniveau. Wij willen daarom dat verzekeraars
met zorgaanbieders, patiëntenorganisaties en gemeenten deze sturing vastleggen in een
meerjarig Regionaal Zorgplan. Dit plan bevat de randvoorwaarden en concrete plannen over
de benodigde zorg in een regio, en door wie, waar en hoe die zorg moet worden geleverd.
Zo kunnen de juiste keuzes worden gemaakt om de zorg toekomstbestendig te maken,
met expliciete afspraken over het voorkomen, verplaatsen en vervangen van zorg. Ook het
sociaal domein moet aanhaken bij deze Regionale Zorgplannen. Schotten die samenwerking
tegenhouden, zoals in de financiering, moeten worden weggenomen.
• Wij willen dat de Nederlandse Zorgautoriteit (NZa) de regionale zorgplannen vooraf toetst aan
de zorgplicht en toezicht houdt op de uitvoering. Op die manier willen we zorgen dat overal in
Een nieuw begin - Laat iedereen vrij, maar niemand vallen.
162 | Verkiezingsprogramma 2021 - 2025 De digitale versie lees je op d66.nl/eennieuwbegin
Nederland goede zorg toegankelijk is in alle regio’s, ook als zij dunbevolkt zijn.
• Samen met de eerstelijnszorg houden regionale ziekenhuizen de basiszorg in de omgeving
toegankelijk. Deze streekziekenhuizen vormen een belangrijk fundament van onze zorg,
zeker voor kwetsbare ouderen die kampen met meerdere aandoeningen. Door in te zetten op
meerjarige contracten en een intensievere samenwerking tussen de regionale ziekenhuizen
en gespecialiseerde ziekenhuizen en universitaire medische centra, verstevigen we de positie
van de regionale ziekenhuizen. De complexe zorg brengen we onder bij gespecialiseerde
ziekenhuizen. Als bij een afdeling of ziekenhuis de zorgkwaliteit, financiën en beleid
ondermaats zijn, kan dit betekenen dat een ziekenhuis of afdeling moet sluiten. Dit moet
altijd gepaard gaan met zorgvuldige afbouw en duidelijke communicatie naar patiënten.
Minder ‘productie’
De afgelopen jaren is te weinig gedaan om te voorkomen dat we steeds méér zorg gingen
gebruiken, terwijl dit niet nodig was voor onze gezondheid. Het zorgstelsel bevat nu prikkels om
zorg te verlenen, om andere redenen dan het belang van de patiënt. Daarom zetten we de patiënt
op één en wordt de kwaliteit van zorg leidend in de prijs die ervoor moet worden betaald.
• Zorgverleners en behandelaars moeten zich kunnen richten op de best passende zorg. Er
moet meer ruimte komen voor patiënten en professionals om echt samen te beslissen over
behandelingen op basis van gelijke informatie, met voldoende tijd om hierover met elkaar in
gesprek te gaan.
• Een financiële prikkel om veel behandelingen uit te voeren rijmt niet met het streven de best
passende zorg te leveren. Daarom willen wij dat alle medisch specialisten in loondienst van
hun ziekenhuis gaan werken.
• Tarieven moeten minder op productie worden gericht en meer op uitkomsten en kwaliteit van
de behandeling.
Passende zorg dichtbij
Eenvoudige zorg moet zo dicht mogelijk in de buurt worden verleend. Nieuwe technologie kan
daarbij helpen. De coronacrisis heeft laten zien dat een deel van onze medische zorg, zoals
consulten, moni- toring en eenvoudige diagnostiek, heel goed online kan.
• Patiënten moeten op een veilige manier, via apps en digitale consulten, zorg op afstand
kunnen krijgen. We bevorderen dat zorgaanbieders vaker voor dezelfde (digitale) eHealthtoepassingen kiezen.
• De rol van de huisarts wordt belangrijker. We streven naar kleinere praktijknormen met minder
patiënten per huisarts. Huisartsen krijgen dan meer tijd per patiënt.
Een nieuw begin - Laat iedereen vrij, maar niemand vallen.
163 | Verkiezingsprogramma 2021 - 2025 De digitale versie lees je op d66.nl/eennieuwbegin
• Op sommige plekken in het land is een tekort aan huisartsen. Een grotere rol voor de huisarts
zal gepaard moeten gaan met betere arbeidsvoorwaarden voor praktijkhouders en een
beperking van de administratieve lasten. Ook willen we de huisarts ontlasten door een betere
samenwerking met gemeenten te stimuleren als het gaat om sociale hulpvragen en preventie.
• De NZa kan een verschuiving van de tweedelijnszorg naar de eerste lijn stimuleren door
behandelingen, die beter in de huisartsenpraktijk kunnen worden verricht, alleen nog te
vergoeden voor het eerstelijnstarief.
Sterk toezicht, goede inkoop, hoge kwaliteit
De ruimte waarin onze zorgaanbieders en zorgverleners opereren, moet eerlijk en efficiënt zijn.
Bij de zorg spelen publieke belangen een grote rol. Dit vraagt daarom goede sturing vanuit de
overheid om deze belangen te beschermen.
• We versterken de rol van de NZa en de Autoriteit Consument en Markt (ACM). De NZa moet
op tijd ingrijpen bij het niet naleven van de zorgplicht door zorgverzekeraars. Zo was het
zorgaanbod in de complexe ggz de afgelopen jaren niet op orde. Ook in krimpregio’s moet
voldoende kwalitatief hoogwaardig zorgaanbod gegarandeerd zijn.
• De NZa gaat kritischer kijken als kleine zorgaanbieders afhankelijk zijn van één dominante
verzekeraar. Dan kan het bijvoorbeeld verplicht worden een contract aan te gaan. Als in
een regio juist sprake is van een dominante zorgaanbieder, kunnen zorgverzekeraars niet
om deze aanbieder heen. D66 wil dan met behulp van de NZa de zorgaanbieder eerlijke
meerjarencontracten doen accepteren, waarin zorg dichtbij de patiënt, innovatie en
samenwerking worden gestimuleerd.
• Een fusie van ziekenhuizen kan passen bij meer samenwerking in de zorg, maar een fusie
kan ook leiden tot minder nabijheid, kwaliteit en doelmatigheid. De ACM gaat daarom
kritischer toezien op de toegevoegde waarde van ziekenhuisfusies ten opzichte van andere
samenwerkingsvormen.
• Naar aanleiding van de coronacrisis willen wij investeren in een grotere buffercapaciteit in de
zorg. Zo krijgen we een wendbaar zorgsysteem dat sneller kan inspelen op een grotere vraag.
Bijvoorbeeld met goed getrainde verpleegkundigen die flexibel kunnen worden ingezet als
opschaling nodig is. Ook vinden wij het wenselijk dat er een landelijk triageprotocol voor de IC
wordt vastgesteld.
• Zorgverzekeraars krijgen meer financiële compensatie om mensen met hoge zorgkosten te
verzekeren. Zo creëren we een gelijk speelveld en zorgen we dat verzekeraars zich beter
kunnen richten op goede zorginkoop.
Een nieuw begin - Laat iedereen vrij, maar niemand vallen.
164 | Verkiezingsprogramma 2021 - 2025 De digitale versie lees je op d66.nl/eennieuwbegin
We houden de zorg betaalbaar
Elk jaar geven we miljarden euro’s meer uit aan de gezondheidszorg. Dat is begrijpelijk, want
steeds meer mensen worden ouder en voor steeds meer ziektes zijn goede behandelingen
mogelijk. Dat kost geld. In Nederland zijn we solidair. Gezond betaalt voor ziek, jong voor oud
en rijk voor arm. Maar als we de zorgkosten eindeloos laten stijgen, komt die solidariteit onder
druk te staan. Sterker nog, we lopen het risico dat zorgkosten andere noodzakelijke uitgaven
zoals onderwijs en andere publieke voorzieningen verdringen. Daarom moeten we de zorg
betaalbaar houden.
Selecteer op zinnige zorg
Bij het beperken van de groei van de zorguitgaven willen we ons in de eerste plaats richten op
zorg die zelden effectief of zelfs bewezen niet-effectief is.
• Zorgverleners gaan zelf vaker evalueren welke behandelmethoden niet of niet langer (kosten-)
effectief zijn. Hiervoor komt meer aandacht in de opleidingen. Ziekenhuizen moeten bovendien
gemakkelijker onderling de resultaten van hun behandelingen kunnen vergelijken.
• Zorg die niet langer voldoet aan de stand van de wetenschap en praktijk moet niet meer
worden vergoed. Zo komen we tot een beter, effectiever basispakket. Daarbij bieden we
zorgverzekeraars meer mogelijkheden te sturen op zinnige zorg bij de zorginkoop vooraf
en bij de vergoeding achteraf.
• Richtlijnen en kwaliteitskaders moeten explicieter en actueler worden. We investeren in de
onderbouwing van de toegevoegde waarde van behandelingen. Daarbij moet duidelijk worden
gemaakt bij welk percentage van de patiënten een bepaalde behandeling ongeveer zin heeft.
Aan de hand van data uit de praktijk en wetenschap kunnen we dit steeds beter onderbouwen.
En zorg die niet meer voldoet aan de stand van de wetenschap en praktijk moet in een nieuwe
richtlijn expliciet worden vermeld, zodat deze niet langer wordt vergoed.
• Om onderzoek naar de (kosten)effectiviteit van behandelingen te verbeteren, willen
we dat deze gegevens beter gestandaardiseerd worden en breder toegankelijk zijn
voor onderzoekers. We breiden het Zorginstituut uit, zodat het jaarlijks meer specifieke
behandelingen kan toetsen op (kosten)effectiviteit en daar transparant over is. De politiek
moet die rol van het Zorginstituut bewaken en versterken.
• We willen dat het programma Zorgevaluatie en Gepast Gebruik wordt uitgebreid naar
de ggz, huisartsenzorg en langdurige zorg. Zodat ook daar de zorg effectiever en beter
wetenschappelijk onderbouwd wordt.
Een nieuw begin - Laat iedereen vrij, maar niemand vallen.
165 | Verkiezingsprogramma 2021 - 2025 De digitale versie lees je op d66.nl/eennieuwbegin
• Wij willen een eenduidige landelijke toetsing van dure medische technologie. Het is lang
niet altijd duidelijk of een technologische vernieuwing waarde toevoegt voor de patiënt.
Het Zorginstituut zal de minister hiervoor adviseren over mogelijke toelating tot het pakket.
Eerlijke eigen betalingen
Mensen betalen veel geld aan de zorg. Via de verzekering, maar ook via belastingen en premies.
Bovendien hebben 200.000 mensen een betalingsachterstand voor hun zorgpremie. Dat moet
anders.
• Als onderdeel van de hervorming van het belasting- en toeslagenstelsel (zie hoofdstuk
belastingen en toeslagen) halveren we de nominale premie in de Zorgverzekeringswet.
Daarmee stoppen we het rondpompen van geld via zorgtoeslag en zorgpremie. Wij
verwachten dat de lagere premie zal leiden tot minder betalingsachterstanden.
• Het eigen risico kan slimmer. Wie naar een ziekenhuis moet, is vaak in één keer het volledig
eigen risico van €385 per jaar kwijt. Zeker voor mensen die minder te besteden hebben,
is dit een hoge drempel die kan lijden tot zorgmijding. Vaak eindigen mensen dan later in
een ingrijpender zorgtraject. Wij willen daarom een maximale eigen bijdrage van €100 per
behandeling, voor maximaal vier behandelingen per jaar. In totaal dus hoogstens €400 per
jaar. Het eigen risico voor genees- en hulpmiddelen valt ook onder dit totaalbedrag. Moet een
patiënt naar het ziekenhuis, dan ontvangt deze straks een rekening van maximaal €100. Zo
verlagen we de bestaande drempel van €385 fors en houden we de rekening voorspelbaar
en betaalbaar. Daarmee voorkomen we dat mensen met een kleinere portemonnee het
ziekenhuis mijden. Tegelijk behouden we het hele jaar een stimulans voor mensen om over een
verantwoord beroep op dure ziekenhuiszorg na te denken.
• We zorgen ervoor dat de eigen bijdragen in de ouderenzorg meer op elkaar gaan lijken. Zo
worden deze niet leidend voor de zorg die mensen kiezen. Ook willen we tegengaan dat
mensen soms voor minder zorg méér gaan betalen, de zogenoemde zorgval. D66 wil een
inkomensafhankelijke eigen bijdrage vragen van mensen die wijkverpleging ontvangen, om
meer aansluiting te hebben bij de Wet langdurige zorg.
• De WMO stelt de zorgbehoefte expliciet centraal. D66 wil daarom dat kwetsbaren de zorg
krijgen die zij nodig hebben, maar ook dat gemeenten aan die zorgbehoefte kunnen voldoen.
De financiering van de WMO moet worden herbezien. Wij vinden een inkomensafhankelijk
gedeelte in de eigen betaling voor de Wet Maatschappelijke Ondersteuning (Wmo)
gerechtvaardigd. Kwetsbare ouderen met een laag inkomen willen we op deze manier zoveel
mogelijk ontzien.
Een nieuw begin - Laat iedereen vrij, maar niemand vallen.
166 | Verkiezingsprogramma 2021 - 2025 De digitale versie lees je op d66.nl/eennieuwbegin
Een transparante geneesmiddelenmarkt
Medicijnen worden steeds duurder. Jaarlijks besteden we bijna tien procent van onze collectieve
zorguitgaven aan geneesmiddelen. Door de komst van nieuwe dure medicijnen en een flinke
groei van het aantal patiënten, stijgen de uitgaven aan (dure) geneesmiddelen harder dan de
rest van de medisch-specialistische zorg. D66 wil dat er meer publiek toezicht komt op de
geneesmiddelenmarkt en meer publieke investeringen in nationale en Europese wetenschap.
• De torenhoge winsten van farmaceuten zijn niet verdedigbaar. We willen inzicht hebben in de
kosten die zij daadwerkelijk maken voor het onderzoek, de ontwikkeling en de productie van
hun geneesmiddelen.
• Wij willen in Europees verband onderhandelen met farmaceuten om lagere prijzen te bedingen.
We scherpen het patentrecht aan door kritischer te toetsen of een middel wel echt ‘nieuw’
is en of een medicijn wel echt een weesgeneesmiddel is. Nederland moet hierop aandringen
bij de verantwoordelijke Europese autoriteiten. Ook leggen we exorbitante prijsverhogingen
wettelijk aan banden.
• De eigen bijdrage voor medicijnen is sinds 2019 gemaximeerd op 250 euro. Wij houden dit in
stand.
• Onderhandelingen die gaan over patiëntbelangen moeten transparant zijn. Alleen zo kunnen
we beoordelen of het prijskaartje van een duur nieuw geneesmiddel past bij de meerwaarde
voor de patiënt.
• We investeren vaker met publiek geld in de doorontwikkeling van geneesmiddelen. Door als
overheid meer bereidheid te tonen tot financiering van langlopende trajecten, dwingen we
lagere kosten af én geven we een publieke impuls aan de nationale wetenschap.
• In internationaal verband gaan we meer investeren in onderzoek dat van groot belang is voor
onze gezondheid, maar privaat niet wordt gedaan omdat er geen winst mee valt te maken.
• We willen meer grip op de beschikbaarheid van genees- en hulpmiddelen. In de coronacrisis
bleek dat we te afhankelijk zijn van landen als India en China. Voor essentiële geneesen hulpmiddelen willen we op Europees niveau toewerken naar eigen productie en een
basisvoorraad. Voor hulpmiddelen ligt deze verantwoordelijkheid bij de overheid. We willen
dat draaiboeken voor verschillende soorten gezondheidscrises regelmatig worden geüpdatet,
waarbij ook in kaart wordt gebracht welke hulpmiddelen fundamenteel zijn.
Een nieuw begin - Laat iedereen vrij, maar niemand vallen.
167 | Verkiezingsprogramma 2021 - 2025 De digitale versie lees je op d66.nl/eennieuwbegin
Zorgeloos oud worden
Mensen moeten vrij zijn om hun leven te leiden zoals zij dat willen. Voor ouderen is er een
aantal voorwaarden voor deze vrijheid: verzekerd zijn van een goed verzorgde oude dag, met
betaalbare zorg van goede kwaliteit, in een veilig huis of appartement en dichtbij familie en
vrienden. In de coronacrisis, toen bezoek niet meer welkom was in verpleeghuizen, hebben we
gezien hoe lastig het is te moeten kiezen tussen leven en kwalitéit van leven. De ouderen van
nu willen kwaliteit van leven. Daarbij willen ze midden in de samenleving staan. D66 wil dat de
zorg daarop ingericht wordt.
Fijn wonen, goede zorg
Een goede woning op de goede plek kan het verschil maken tussen met hulp langer thuis wonen
of opname in het verpleeghuis.
• D66 wil meer seniorenwoningen. Daarom moet iedere gemeente zorgen voor het toevoegen
van seniorenwoningen als verdichting van de bestaande buurten.. Daarmee worden huizen
gebouwd voor de mensen in de buurt die ouder worden en lokaal willen doorverhuizen.
Gemeenten worden ondersteund in het verlagen van parkeernormen om daardoor op
overbodig geworden parkeerplaatsen te bouwen voor de buurt. Naast nieuwbouw moeten
bestaande woningen kunnen worden aangepast. Deze opgave ligt niet alleen bij de
woningcorporaties maar ook bij gemeenten, projectontwikkelaars en investeerders. Voor
ouderen (55+) moeten leeftijdsgebonden beperkingen van financieringsmogelijkheden voor
de aanpassing van hun woning worden weggenomen.
• D66 vindt dat alle overheden zich maximaal moeten inspannen voor meer woon/
zorgcombinaties. Wij willen dat gemeenten en het Rijk stimuleren dat woningcorporaties,
zorgorganisatie en welzijnsorganisatie samenwerken. Om te voorkomen dat kleine gemeenten
vanwege de aanzuigende werking afzien van de bouw van woonvoorzieningen, worden
gemeenten gedwongen om regionaal eerlijke afspraken te maken over de verdeling van de
bouwopgave van woonzorgcombinaties.
• D66 vindt het belangrijk dat ouderen zelf regie kunnen houden over hun dagelijks leven.
Daarom willen we eigen initiatieven, waarbij ouderen samen met vrijwilligers zorg en samenzijn
lokaal organiseren, maximaal faciliteren. Mensen die niet meer zelfstandig thuis kunnen
wonen, hoeven niet altijd naar een verpleeghuis. Hulp vanuit hun eigen netwerk kan evenals
beschikbare thuiszorg helpen voorkomen dat zwaardere hulp meteen nodig is. Zo houden
mensen zelf keuzevrijheid over waar zij oud worden of wie hun huisarts is. Gemeenten
moeten hier ruimte voor maken, evenals voor voldoende plekken voor tijdelijke opnames in
verzorgingshuizen. Samenwerking met woningcorporaties is essentieel om deze keuzevrijheid
voor ouderen met een bescheiden inkomen te verzekeren.
Een nieuw begin - Laat iedereen vrij, maar niemand vallen.
168 | Verkiezingsprogramma 2021 - 2025 De digitale versie lees je op d66.nl/eennieuwbegin
• D66 wil dat zorg buiten het verpleeghuis de toekomst wordt. De financiering van wonen en
zorg wordt daarom op de lange termijn steeds verder gescheiden. Iedereen blijft verzekerd
van dezelfde kwaliteit zorg, maar in verschillende woonvormen.
• We willen ruimte maken voor nieuwe financieringsmogelijkheden, waarmee de overwaarde op
het huis of pensioenvermogen ingezet kan worden voor levensloopbestendige aanpassingen
aan woningen.
• Het verpleeghuis blijft een optie voor de groep ouderen die intensieve zorg in een
zorginstelling nodig hebben. Gelukkig zijn er steeds meer nieuwe en kwalitatief goede
verpleeghuizen. D66 wil een nationaal programma om verouderde verpleeghuizen te
moderniseren. Deze hebben vaak lange gangen, veel verdiepingen en slechte ventilatie.
Toekomstbestendige ouderenzorg
Door de vergrijzing moeten steeds minder werkende mensen zorgen voor steeds meer ouderen.
We moeten er alles aan doen om de zorg voor onze ouderen beter te maken. Dat doen we door
nieuwe manieren te vinden die bijdragen aan de kwaliteit van leven.
• Steeds meer ouderen kunnen gelukkig overweg met een tablet of een computer.
Zorginstellingen moeten ruimte krijgen in hun begrotingen om te investeren in
technologische hulpmiddelen. Ook moet er budget zijn voor andere vormen van
innovatie en arbeidsbesparende technologie, zoals robotica en domotica. Digitale zorg
moet worden vastgelegd in richtlijnen. Waar nodig helpen we ouderen met digitale zorg,
thuis of in verpleeghuizen.
• Wij willen dat gemeenten een financiële beloning krijgen die met goede preventieve
ouderenzorg en meer acuut beschikbare thuiszorg zorgen voor minder Wet langdurige
zorg-indicaties.
• D66 wil de zorg thuis (extramuraal) uit de wet Langdurige Zorg (wlz) op termijn overhevelen
naar de Zorgverzekeringswet. Op die manier is de stap naar intensievere zorg vanuit de
wijkverpleging gemakkelijker. Zorgverzekeraars hebben dan de verantwoordelijkheid de
extramurale zorg goed te regelen.
Een nieuw begin - Laat iedereen vrij, maar niemand vallen.
169 | Verkiezingsprogramma 2021 - 2025 De digitale versie lees je op d66.nl/eennieuwbegin
Regie op het leven, ook in de toekomst
De wereld staat niet stil. Nieuwe ontwikkelingen in de zorg komen met uitdagingen. Elke
nieuwe technologie roept ook ethische vragen op. Beslis ik zelf over alles wat met mijn DNA
gebeurt? Hoe gaan we zorgvuldig om met vragen over het levenseinde? En wat moeten we
doen om de steeds groter wordende hoeveelheid digitale medische informatie te beschermen?
D66 gaat ethische vraagstukken niet uit de weg. Ethiek moet vanaf een vroeg stadium een rol
spelen in de ontwikkeling van nieuwe technologie en behandelingen. Deze discussie vindt niet
alleen onder medische professionals en ethici plaats, maar ook in de samenleving. De overheid
is er om individuele vrijheid te beschermen en te bevorderen dat iedereen in vrijheid keuzes
kan maken. Ook wanneer dit gaat om zeer fundamentele keuzes over het begin of het einde
van het leven. Uiteindelijk willen we een samenleving waarin jij beslist.
Benut digitale kansen, bescherm persoonsgegevens in de zorg
De zorg digitaliseert snel. Dat is een goede zaak voor patiënten. Zij moeten helaas nog veel te
vaak met hun dossiers onder de arm van ziekenhuis naar ziekenhuis of zelfs van afdeling naar
afdeling lopen. De coronacrisis heeft laten zien dat het ook anders kan, met meer en betere
digitale zorg. In de toekomst moeten zorgaanbieders op grote schaal kiezen voor dezelfde
eHealth-toepassingen en resultaten en verbeteringen met elkaar delen. Het is het meer dan
waard om daarnaast te investeren in het extra helpen van minder zelfredzame patiënten. Zeker in
krimpregio’s biedt digitalisering dan kansen om de medische zorg in sneller tempo dichterbij de
patiënt te brengen.
• In deze nieuwe vormen van zorg spelen data een grote rol. Patiëntgegevens moeten op een
veilige manier kunnen worden uitgewisseld tussen zorginstellingen, op het moment dat dit
nodig is voor de patiëntenzorg. Hierin moet de overheid een leidende rol aannemen, door
te zorgen dat dit op korte termijn mogelijk is op een manier die de privacy van de patiënt
waarborgt. Organisaties die toegang tot deze data hebben en gebruiken moeten buiten alle
twijfel betrouwbaar zijn. Mensen moeten duidelijke informatie krijgen wat er met hun data
gebeurt. Juist gezien de opkomst van apps en andere digitale hulpmiddelen is het belangrijk
dat de patiënt eigenaarschap van het medisch dossier houdt. De patiёnt houdt expliciet de
regie over de vraag in hoeverre persoonsgegevens worden gebruikt en gedeeld.
• Digitaal nalatenschap is op dit moment onvoldoende wettelijk verankerd. D66 zorgt ervoor dat
personen en hun nabestaanden en liefhebbenden grip krijgen op data na de dood, zodat de
digitale erfenis op een waardige manier afgehandeld kan worden.
• Wij pleiten voor het wettelijk vastleggen van de zwijgplicht en het verschoningsrecht voor
derden. De toegang van private partijen tot medische persoonsgegevens leggen we aan
banden.
Een nieuw begin - Laat iedereen vrij, maar niemand vallen.
170 | Verkiezingsprogramma 2021 - 2025 De digitale versie lees je op d66.nl/eennieuwbegin
• Zogenaamde biobanken, waarin lichaamsmateriaal en medische gegevens van patiënten en
proefpersonen liggen opgeslagen, zijn belangrijk voor medisch-wetenschappelijk onderzoek.
D66 wil een wettelijke regeling waarin de rechten, plichten en verantwoordelijkheden voor
het gebruik van lichaamsmateriaal verankerd liggen. Zo weten donoren en onderzoekers
wat wel en niet mag met lichaamsmateriaal. Specifieke aandacht is nodig voor de rechten
van patiënten bij DNA- analyses, zodat mensen zeggenschap houden over hun genetische
informatie.
• We stimuleren onderzoek naar preventie en onderzoek naar eHealth, door landelijke
samenwerking in zogenaamde LivingLabs. Er zijn vele duizenden eHealth apps in omloop,
maar slechts weinig zijn onderzocht op effectiviteit. Dit terwijl eHealth een grote rol kan
spelen op het gebied van leefstijl en gezondheidsbevordering en tegelijkertijd meer regie bij
de gebruiker legt. Toegankelijkheid is belangrijk, zodat ook laaggeletterden of mensen met
beperkte digitale vaardigheden hiermee kunnen omgaan.
Veilig gebruik van kunstmatige intelligentie
Ook binnen de gezondheidszorg is kunstmatige intelligentie in opkomst. Dit kan de werklast van
professionals verminderen en de patiënt een betere behandeling opleveren. Maar op dit moment
schiet de regelgeving over de omgang met persoonlijke datatekorten. Bedrijven gaan nu al
partnerschappen aan met zorginstellingen om de data van patiënten te bemachtigen. Het is hoog
tijd om hier scherpe regels voor op te stellen.
• D66 pleit voor een expliciete meldplicht voor zorginstellingen. Zodat aan patiënten op
begrijpelijke wijze wordt uitgelegd hoe en op welke wijze hun (medische) data gebruikt wordt.
Bij mogelijke datalekken moeten zij direct worden geïnformeerd.
• Bij de ontwikkeling van kunstmatige intelligentie wordt het patiëntenbelang verplicht in
een vroegtijdig stadium meegenomen. We willen een collegiale toetsing (peer review) op
deze systemen en we werken aan een verplichte accreditatie door een onafhankelijke
toezichthouder (bijvoorbeeld de Autoriteit Persoonsgegevens).
Zorgvuldige benadering van het levenseinde
Het levenseinde is een persoonlijk en gevoelig onderwerp. Zelfbeschikking en barmhartigheid zijn
hierbij voor D66 leidende principes.
• D66 heeft het ‘Voltooid leven-wetsvoorstel’ ingediend. Het moet voor ouderen mogelijk zijn
hun leven te beëindigen als zij zelf hun leven voltooid achten. Zorgvuldigheid staat daarbij
voorop. In deze initiatiefwet gaat het om mensen van 75 jaar en ouder, waarbij het verzoek
vrijwillig, zonder enige druk van buitenaf, weloverwogen en duurzaam is. Mensen met
een stervenswens moeten zich in de toekomst kunnen melden bij een speciaal opgeleide
Een nieuw begin - Laat iedereen vrij, maar niemand vallen.
171 | Verkiezingsprogramma 2021 - 2025 De digitale versie lees je op d66.nl/eennieuwbegin
hulpverlener, de levenseindebegeleider. Samen kunnen zij tot een uiteindelijk besluit komen
over het levenseinde.
• Steeds meer Nederlanders worden ouder en zij maken een steeds groter deel uit van de
bevolking. Daarom zullen vragen over het levenseinde steeds belangrijker worden. Of het nu
gaat om euthanasie, palliatieve sedatie of het niet verder doorbehandelen. Dit gegeven moet
terugkomen in de (bij)scholing van artsen.
• Uit recent onderzoek blijkt dat ouders van ernstige zieke kinderen en artsen behoefte hebben
aan verruiming van de mogelijkheid van actieve levensbeëindiging van ernstig zieke kinderen.
Bij een deel van de kinderen is er ondanks toepassing van alle mogelijkheden van palliatieve
zorg sprake van ondragelijk en uitzichtloos lijden. D66 is van mening dat artsen in overleg
met ouders de (juridische) ruimte moeten krijgen om deze moeilijke beslissingen over het
levenseinde te kunnen nemen.
Ruimte aan wetenschappelijke ontwikkelingen
De medische wetenschap ontwikkelt zich razendsnel. Dat is goed voor ons welzijn en dat van
toekomstige generaties, maar de wetenschap moet plaatsvinden binnen duidelijke kaders. Zodat
medisch-wetenschappelijk onderzoek verloopt volgens de ethische standaarden wie wij belangrijk
vinden.
• Het tijdelijk verbod op het kweken van embryo’s moet worden opgeheven. Hierdoor zouden
mensen die onvruchtbaar zijn geboren of zijn geworden door kankerbehandelingen of een
erfelijke ziekte, op termijn toch kinderen kunnen krijgen.
• D66 steunt onderzoek naar mogelijkheden voor ouders om ernstige genetische aandoeningen
bij hun kinderen te voorkomen, onder meer door embryoselectie en mogelijk in de toekomst,
onder duidelijke voorwaarden, embryomodificatie.
• De tijd is rijp om meer ruimte te geven aan onderzoek en op termijn veilige toepassing van
nieuwe vormen van embryo- en stamcelonderzoek. Zo kijken we of de ‘veertiendagengrens’
uit de huidige embryowet verruimd kan worden.
• D66 wil onderzoeken of preconceptie-screening in Nederland breder en laagdrempeliger
ingevoerd kan worden. Ongeveer één op iedere honderd pasgeborenen lijdt aan
een genetische ziekte. Vaak zijn deze ziekten sterk invaliderend met een beperkte
levensverwachting. Dat betekent een zware last voor getroffen families en vaak een lange
zoektocht langs vele artsen om de juiste diagnose te vinden. Screening van het DNA
van ouderparen voor een eerste conceptie kan toekomstige ouders in staat stellen zelf
reproductieve keuzes te maken voor de 500 meest frequente en meest ernstige genetische
ziekten. Dit voorkomt veel leed.
Een nieuw begin - Laat iedereen vrij, maar niemand vallen.
172 | Verkiezingsprogramma 2021 - 2025 De digitale versie lees je op d66.nl/eennieuwbegin
• In Nederland is het praktisch onmogelijk om nieuwe gentherapie of nieuwe vaccins te
ontwikkelen doordat de toetsing van zogenaamde ggo-producten (genetisch gemodificeerde
organismen) veel barrières voor innovatie vormen. D66 pleit voor integratie van de inhoudelijke
beoordeling van de wetenschappelijke aspecten, de medische én milieurisico’s van klinisch
onderzoek met medische ggo-producten door één overheidsinstantie, bijvoorbeeld de CCMO.
• Een van de vele politieke erfenissen van Els Borst is de Wet medisch-wetenschappelijk
onderzoek. De toetsing van onderzoek met patiënten is complexer en bureaucratischer
geworden. Dit vormt een onnodige belemmering voor wetenschappelijk onderzoek en nieuwe
behandelingen. Wij willen dat deze toets zorgvuldig blijft, maar minder bureaucratisch en
tijdrovend wordt.
• Wij willen dat iedereen passende zorg krijgt. Vrouwen kunnen andere ziekteverschijnselen
hebben dan mannen. Vaak worden deze niet herkend of omschreven als ‘afwijkend ten
opzichte van de norm.’ Daardoor hebben vrouwen meer kans op een verkeerde diagnose,
behandeling of bijwerkingen van medicijnen. Wij willen meer onderzoek naar genderspecifieke
zorg.
• Ouders die hun kinderen niet laten vaccineren, nemen levensgevaarlijke risico’s met hun
kinderen en met de kinderen van anderen. Door een hogere vaccinatiegraad, wordt de kans
op uitbraken van infectieziekten kleiner. Kinderopvangcentra krijgen daarom de mogelijkheid
om niet-gevaccineerde kinderen te weigeren. Als de vaccinatiegraad onder de 90 procent
daalt, willen wij een vaccinatieplicht voor kinderen die gebruik maken van kinderopvang. We
willen dat ouders kunnen kiezen voor verloskundigenpraktijken en kraamzorgorganisaties die
uitsluitend werken met gevaccineerde medewerkers.
Een nieuw begin - Laat iedereen vrij, maar niemand vallen.
173 | Verkiezingsprogramma 2021 - 2025 De digitale versie lees je op d66.nl/eennieuwbegin
Drugs? Meer repressie lost niks op
Mensen gebruiken drugs. Daar kun je je ogen voor sluiten, maar het gebeurt. Het huidige
drugsbeleid schiet tekort. Méér bestrijding, méér drugswetten, méér repressie en méér
stoere taal gaan het verschil niet maken. Sterker nog, ze leiden tot een oorlog tegen drugs
die niet te winnen valt. Daarom is het streven naar een drugsvrije samenleving – de wens van
veel conservatieve partijen – hopeloos naïef. Drugsgerelateerde criminaliteit zoals productie
en handel moeten we hard bestrijden. Maar stap één is een realistisch drugsbeleid, met een
gereguleerde markt waar dat kan. Voorlichting, preventie en testbeleid van drugs is hierbij
absoluut nodig. We willen de gezondheidsrisico's van drugs minimaliseren en de veiligheid
van de samenleving voorop stellen. Ook moet het voorkomen van de schade voor het
milieu meer aandacht krijgen. De internationale drugsverdragen knellen om het drugsbeleid
te moderniseren. Daarom is het belangrijk dat Nederland samenwerkt in een coalition
of the willing.
Coffeeshops uit de illegale sfeer
Coffeeshops zitten al decennialang in een vreemde spagaat. Softdrugs verkopen mag, softdrugs
inkopen of telen mag niet. Hiermee leveren we coffeeshophouders over aan het criminele circuit.
Dat kan zo niet langer. Het is een goede zaak dat gemeenten mogen gaan experimenteren met
legale telers.
• Het is tijd een stap verder te gaan. Alle coffeeshops in Nederland moeten legaal kunnen
inkopen, leveren en verkopen, waarbij de softdrugs op kwaliteit wordt getest. Mensen in een
coffeeshop moeten weten wat ze roken.
• Coffeeshophouders moeten terecht kunnen bij de bank voor een zakelijke rekening. Dit is
essentieel voor de legale keten.
Méér medisch onderzoek
Mensen met psychische of lichamelijke klachten kunnen veel baat hebben bij drugs als medicijn.
Zo zijn er naast de bekende effecten van cannabis ook kansrijke studies naar het behandelen
van PTSS met MDMA en het behandelen van depressies met paddo’s. We willen inzetten op meer
onderzoek naar de medicinale en therapeutische werking van drugs.
• Om de kansen die drugs kunnen bieden in onze reguliere geneeskunde ten volle te benutten,
gaan we internationale samenwerking in dit onderzoek stimuleren.
• Ook de negatieve medische effecten van drugs moeten beter worden onderzocht, zoals de
relatie tussen cannabis en psychoses. Risicogroepen – zoals psychiatrische patiënten en
jongeren – moeten worden beschermd met effectieve voorlichting.
Een nieuw begin - Laat iedereen vrij, maar niemand vallen.
174 | Verkiezingsprogramma 2021 - 2025 De digitale versie lees je op d66.nl/eennieuwbegin
Een staatscommissie voor drugs
Het debat over welke drugs legaal en illegaal moeten zijn, duurt eindeloos. Voor ons staat voorop
dat we niet alle drugs over één kam kunnen scheren.
• We willen via onderzoek in kaart brengen wanneer en op welke manier regulering voor de
verschillende middelen mogelijk en verstandig is en wanneer niet.
• We willen een staatscommissie instellen die voorstellen doet om ons drugsbeleid te
hervormen. Het uitgangspunt is dat de gezondheidsrisico’s van drugs zo laag mogelijk worden
gehouden en de gezondheid, veiligheid en welzijn van onze samenleving als geheel zo goed
mogelijk wordt gewaarborgd.
• Naar analogie van het wietexperiment, pleit D66 voor het mogelijk maken van een lokaal xtc- /
mdma-experiment waarbij de productie en verkoop daarvan worden gereguleerd.
Een nieuw begin - Laat iedereen vrij, maar niemand vallen.
175 | Verkiezingsprogramma 2021 - 2025 De digitale versie lees je op d66.nl/eennieuwbegin
Naar een top sportklimaat
Sport geeft mensen zelfvertrouwen. Het biedt kansen om mee te doen in de samenleving. Het
is een belangrijke voorwaarde voor een gezond en lang leven. En niet te vergeten: miljoenen
mensen in Nederland beleven ongelofelijk veel plezier aan hun sport. Wat ons betreft moeten
sporten en bewegen daarom voor iedereen toegankelijk zijn: voor jong en oud, arm en rijk, met
of zonder beperking, binnen of buiten verenigingsverband en ongeacht je achtergrond.
Een leven lang bewegen
Sporten en bewegen zijn cruciaal om onze gezondheid te verbeteren en veel voorkomende
ziektes en aandoeningen zoals overgewicht, hart- en vaatziektes, kanker en diabetes te
voorkomen. De coronacrisis is een alarmbel: mensen met een mindere vitaliteit en weerbaarheid
zijn het meest kwetsbaar. Daarom komen we nu in actie om te zorgen dat sporten en bewegen
een veel belangrijkere plek krijgen in ons dagelijks leven. Overheid, onderwijs, gezondheidszorg,
zorgverzekeraars, voedingsindustrie en bedrijfsleven moeten samen deze handschoen oppakken.
Voorkomen moet de norm worden, niet genezen.
• We steunen het initiatief van de Gezonde Generatie en willen dat de Nederlandse jeugd in
2040 de gezondste ter wereld is. Daarom willen we kinderen helpen een gezonde en actieve
levensstijl te ontwikkelen, en prikkelen en verleiden om (meer) te gaan sporten en bewegen.
• Zoveel mogelijk kinderen voldoen aan de beweegnorm van vijf uur bewegen per week.
Hiervoor krijgen kinderen op school minimaal twee uur per week bewegingsonderwijs door een
vakdocent (zie ‘Een rijke schooldag voor elk kind’). Daarnaast krijgen alle kinderen voldoende
mogelijkheden om tijdens en bij hun school drie uur per week buiten te spelen en te bewegen.
• We stimuleren werkgevers bij te dragen aan de gezondheid en inzetbaarheid van hun
werknemers. Dit kan met beweeg- en vitaliteitsprogramma’s, maar ook door actief de fiets
voor woon-werkverkeer te stimuleren.
• We stimuleren dat er meer sportaanbod- en mogelijkheden komen voor ouderen om (samen)
te bewegen. Dat zorgt voor minder fysieke en mentale klachten en het remt de vraag naar
medische zorg. Door regelmatig te bewegen zitten mensen op leeftijd beter in hun vel en
onderhouden ze meer sociale contacten.
Bewegen centraal op de tekentafel
Hoe je een woonwijk ontwerpt, maakt nogal verschil. Met alleen maar parkeerplaatsen en
bushaltes? Of juist met fietspaden, wandelroutes en skeeler- en mountainbikeroutes? Wij kiezen
voor het laatste.
• Een groene omgeving waarin beweging wordt gestimuleerd, levert een bijdrage aan de
gezondheid van alle Nederlanders. Gemeenten mogen zelf kijken hoe zij verdere invulling
Een nieuw begin - Laat iedereen vrij, maar niemand vallen.
176 | Verkiezingsprogramma 2021 - 2025 De digitale versie lees je op d66.nl/eennieuwbegin
geven aan dit beleid, waarbij gebruikers van de openbare ruimte worden betrokken.
• We stimuleren dat ‘gezondheid’ onderdeel wordt van bestemmings- en bouwplannen van
gemeenten. Hoe gemeenten dit uitvoeren, ligt bij de lokale overheid. Deze investeringen in
de openbare ruimte wegen op de lange termijn ruimschoots op tegen de kosten. Bovendien
beperken ze de stijgende zorgkosten.
Sport is voor iedereen
Iedereen in Nederland moet op een veilige manier volwaardig aan sport en spel deel kunnen
nemen. Daarom willen we een inclusief sportklimaat.
• D66 wil financiële drempels voor huishoudens met een krappe beurs om te kunnen sporten
wegnemen met fondsen en de inzet van buurtsportcoaches.
• Er mogen geen hindernissen zijn voor mensen met een lichamelijke of verstandelijke beperking
om te kunnen sporten en bewegen. We werken aan een betere toegang van mensen met een
beperking tot sportverenigingen en helpen daarbij de verenigingsvrijwilligers.
• D66 stimuleert de inzet van sport en bewegen als middel om mensen met een afstand tot de
arbeidsmarkt en de samenleving weer deel te laten nemen. Bijvoorbeeld voor mensen met
psychische problemen, verslaafden, dak- en thuislozen en (ex-)gedetineerden.
• We bestrijden racisme, geweld en discriminatie in de sport. Sportautoriteiten werken
effectieve antiracismeregels en gelijkheidsmaatregelen uit. We pleiten ook voor een
professioneel meldpunt voor het tegengaan van (seksueel) misbruik en discriminatie.
Wedstrijden dienen bij racistische uitingen of spreekkoren te worden stilgelegd.
De kracht van topsport
Veel mensen raken geïnspireerd door onze topsporters. Als we ook in de toekomst willen juichen
voor onze wereldprestaties, moeten we blijven investeren in de randvoorwaarden voor topsport.
• De financiële positie van topsporters met een A-status moet beter. Daarbij moeten sporters
in staat worden gesteld ook een maatschappelijke carrière op te bouwen. Bijvoorbeeld met
studiebeurzen, leningen of flexibel studeren.
• Grote sportevenementen zijn goed voor het imago van Nederland en om talent te lokken.
Vanuit die toegevoegde waarde kan de overheid de organisatie van grote sportevenementen
steunen.
• Olympische en Paralympische spelen in Nederland? D66 is vóór, maar wel Spelen in nieuwe
stijl. Dat betekent zoveel mogelijk gebruik van bestaande accommodaties en met respect voor
goed bestuur, democratie, arbeidsomstandigheden en natuur.
Een nieuw begin - Laat iedereen vrij, maar niemand vallen.
177 | Verkiezingsprogramma 2021 - 2025 De digitale versie lees je op d66.nl/eennieuwbegin
Een open
blik op
de wereld.
Een nieuw begin - Laat iedereen vrij, maar niemand vallen.
178 | Verkiezingsprogramma 2021 - 2025 De digitale versie lees je op d66.nl/eennieuwbegin
Een open blik op de wereld
Hoe vrij zijn we, als onze waarden en belangen onder druk staan in de wereld? Nederland is een
open en veilig land. Maar dat is niet vanzelfsprekend. Internationale afspraken, mensenrechten
en de democratische rechtsstaat – met vrije verkiezingen, pers, onafhankelijke rechters en
rechten van minderheden – staan wereldwijd steeds verder onder druk. Onder President Trump
kozen de Verenigde Staten een eigen, naar binnen gerichte koers. China en Rusland laten
zich steeds meer gelden op het wereldtoneel. En internationale dreigingen zijn steeds vaker
‘hybride’, zoals via desinformatie en cyberaanvallen.
Ondertussen is de noodzaak om internationaal afspraken te maken enorm. In 2050 zijn er 10
miljard mensen op de wereld; 2 miljard meer dan nu. Zij hebben toegang tot voedsel nodig, zij
willen leven en werken, zich ontplooien en voor hun families zorgen. In deze wereld moeten landen
met elkaar samenwerken om te zorgen voor een gezond en veilig klimaat, voor internationale
veiligheid en voor het in goede banen leiden van migratie. Dat is in het belang van ons allemaal.
Want het buitenland is steeds meer het binnenland. Dat wisten we al. Maar de wereldwijde
coronacrisis heeft ons nogmaals laten zien hoezeer de wereld in de 21e eeuw met elkaar
verbonden is.
D66 is ervan overtuigd dat Nederland met een open blik naar de wereld moet kijken. Als relatief
klein land met een open economie en een open samenleving, zijn we in hoge mate afhankelijk
van de ontwikkelingen in de wereld. Ruim een derde van ons nationaal inkomen komt direct voort
uit handel en ruim driekwart van onze export gaat naar andere EU-lidstaten. Arbeidsmigranten,
die verreweg het grootste deel uitmaken van de totale migratie, hebben we keihard nodig voor
onze (kennis-)economie en in onze vergrijzende samenleving. D66 staat voor de rijke traditie van
internationale samenwerking en de wereldse blik die zo goed bij ons als handelsland past. Niet
voor niets bevat onze Grondwet de belofte – uniek in de wereld – dat Nederland zich inzet voor
het bevorderen van de internationale rechtsorde.
Voor D66 begint die internationale samenwerking – vanzelfsprekend - in Europa. Als gevolg van
de verschuivingen op het wereldtoneel is Europa kwetsbaarder geworden. Samen met andere
landen in de Europese Unie hebben wij een stem in de wereld. In de Europese Unie zorgen we
voor bescherming van onze vrijheden en veiligheid, en vergroten we die van anderen. Samen
kunnen we ons grondgebied en onze belangen verdedigen. Kunnen we zorgen voor veilige routes
om arbeidsmigranten een kans te geven en humane opvang voor vluchtelingen. We voorkomen
conflicten, maar grijpen in waar nodig. Want D66 gelooft dat de nationale staat zijn eigen
rechtsorde alleen kan beschermen in samenwerking met anderen. D66 kiest voor invloed op die
grensoverschrijdende samenwerking. Voor invloed in Europa, en in de wereld.
Dit betekent dat we lef moeten tonen en nieuwe stappen moeten zetten in de Europese
samenwerking vooral waar het gaat om klimaat, migratie, energie, veiligheid en de economie. De
COVID-19 pandemie heeft niet alleen een gezondheidscrisis veroorzaakt, maar ook een historisch
Een nieuw begin - Laat iedereen vrij, maar niemand vallen.
179 | Verkiezingsprogramma 2021 - 2025 De digitale versie lees je op d66.nl/eennieuwbegin
diepe economische recessie. Bovenop onze nationale agenda zetten we ook in de Europese Unie
volop in op duurzaam economisch herstel. En dus zet D66 de Europese Green Deal en de digitale
transitie centraal.
Tegelijkertijd kan de Europese Unie zelf niet stilstaan. In de EU worden grote besluiten genomen
die ons allemaal raken. D66 streeft daarom naar een verdragswijziging om de Unie slagvaardiger
te maken, met een sterke democratische positie voor het Europees Parlement en de nationale
parlementen.
Een nieuw begin - Laat iedereen vrij, maar niemand vallen.
180 | Verkiezingsprogramma 2021 - 2025 De digitale versie lees je op d66.nl/eennieuwbegin
Een sterk Europa staat dicht bij mensen
Europa is van ons allemaal. Onze gedeelde waarden vormen de basis van samenwerking
in de Europese Unie. Maar deze waarden staan in meerdere lidstaten onder druk, zoals in
Hongarije en Polen. D66 staat voor de vrijheden en rechtstatelijke bescherming van Europese
burgers. Die zijn in de boeken stevig verankerd, maar laten in de praktijk nog te wensen
over. We moeten bovendien leren van Brexit. De Europese besluitvorming kan slagvaardiger
en democratischer. Als het aan D66 ligt, vertegenwoordigen politiek leiders en politici de
Europese keuzes die ze maken eerlijker en openlijker. Ook in de Tweede Kamer. Zo maken we
de dilemma’s, de baten en de kosten van Europese beleid beter zichtbaar voor burgers. Want
Europa, dat zijn wij.
Europese waarden zijn onze waarden
Binnen de Europese Unie delen we onze waarden: democratie, een sterke rechtsstaat en
bescherming van mensenrechten. Deze waarden zijn de basis van onze samenleving. Maar in
sommige lidstaten staan deze waarden onder druk. We zien hier ook corruptie ontstaan. D66
doet geen concessies als het gaat over de rechtsstaat of de vrijheid van de pers. Daarom kunnen
lidstaten die een loopje nemen met democratie, mensenrechten en de rechtsstaat minder
EU-geld krijgen.
• Alle lidstaten worden elk jaar getoetst op alle Europese waarden. Alleen als we alle landen
onafhankelijk en op dezelfde manier toetsen op democratie, rechtsstaat en mensenrechten,
voorkomen we dat Europese waarden niet nageleefd worden.
• Als een lidstaat zich niet houdt aan de Europese waarden van democratie, rechtsstaat
en mensenrechten, krijgt deze minder geld. D66 zal zich inspannen om instrumenten te
ontwikkelen en te versterken op EU niveau, waardoor EU-geld niet bij corrupte regeringen en
organisaties terechtkomt, maar burgerbevolking en organisaties die zich inzetten voor EUwaarden ontziet.
• D66 wil dat Nederland zich actief inzet om met genoeg andere lidstaten tot een veroordeling
te komen als lidstaten Europese waarden zoals democratie en mensenrechten niet nakomen.
• We ondersteunen maatschappelijke organisaties en journalisten die Europese waarden actief
verdedigen. Zeker in lidstaten waar de Europese waarden onder druk staan.
De EU wordt democratischer
D66 wil dat besluitvorming binnen de Europese Unie democratischer wordt. Want in de Europese
Unie worden grote besluiten genomen die ons allemaal raken. Dit willen we regelen in een nieuw
Europees verdrag. D66 is voorstander van verdere federalisering van de Europese Unie.
Een nieuw begin - Laat iedereen vrij, maar niemand vallen.
181 | Verkiezingsprogramma 2021 - 2025 De digitale versie lees je op d66.nl/eennieuwbegin
• Het Europees Parlement (EP) wordt versterkt om de Europese Commissie goed te kunnen
controleren. Het EP krijgt daarvoor een volwaardige wetgevende taak, met een volledig recht
van initiatief om zelf wetten voor te stellen.
• Er komen Europese kieslijsten bij verkiezingen voor het Europees Parlement. Als je in
Nederland woont kun je dus ook op een kandidaat uit een andere lidstaat stemmen.
Hiermee vergroten we de legitimiteit van het Europees Parlement.
• Als het aan D66 ligt, zet een volgend kabinet zich actief in voor een Raadsbesluit voor een
kleinere Europese Commissie. Bovendien moet het Europees Parlement de mogelijkheid
krijgen om Eurocommissarissen individueel ter verantwoording te roepen over wat zij doen.
• Burgers krijgen meer macht in de EU doordat de voorzitter van de Europese Commissie
direct wordt gekozen.
• We willen dat een volgend kabinet zich inzet om het vetorecht af te schaffen van lidstaten in
het Europees buitenlandbeleid. Zo kan de EU een sterkere speler worden op het wereldtoneel.
Het afschaffen van vetorechten moet altijd gepaard gaan met een verbetering van de
democratische positie van nationale parlementen en het Europees Parlement binnen de
besluitvorming van de Unie.
• De Eurogroep, waar belangrijke financiële beslissingen worden genomen, krijgt een formele
status met vaste procedures. Zo wordt informatie openbaar en kan besluitvorming van tevoren
worden beïnvloed.
• We investeren in een stevige vertegenwoordiging van Nederland in de Europese Unie en
in alle Nederlandse ambassades in Europa.
Een duidelijke Nederlandse inzet
Het Nederlandse kabinet heeft een belangrijke rol in de Europese besluitvorming via de Europese
Raad en de Raden van Ministers. Hier worden grote besluiten genomen, van veiligheid en klimaat
tot inves- teringsagenda’s en gezondheid. Maar vaak vinden onderhandelingen achter gesloten
deuren plaats, zonder notulen en niet te volgen voor gewone mensen. Als het aan D66 ligt,
verschuilen kabinetsleden zich niet langer achter “Brusselse besluitvorming”.
• De inzet van de Nederlandse regering in de Europese Raden, de besprekingen met het
Europees Parlement en de trilogen – informeel overleg tussen delegaties van de Europese
Commissie, het Europees Parlement en de Raad van Ministers – zijn in principe openbaar.
• De stand van zaken in EU-onderhandelingen moet eenvoudig kunnen worden gevolgd,
bijvoorbeeld door een digitaal EU-volgsysteem van de Rijksoverheid of het parlement.
Een nieuw begin - Laat iedereen vrij, maar niemand vallen.
182 | Verkiezingsprogramma 2021 - 2025 De digitale versie lees je op d66.nl/eennieuwbegin
• De Tweede Kamer krijgt een sterkere positie om de regering te controleren op de inzet in
Europa. Dit doen we door de informatiepositie, net zoals in Duitsland, wettelijk vast te leggen.
• Er moet een bewindspersoon voor Europese Zaken komen.
• D66 staat open voor samenwerking met een groep lidstaten in plaats van met de hele EU
als dit de enige manier is om op bepaalde beleidsterreinen verder te komen. Bijvoorbeeld bij
migratie en asiel, klimaat of digitalisering. Als andere lidstaten later willen aansluiten, kan dat.
Hoge eisen aan het lidmaatschap
Lid worden van de Europese Unie kan niet zomaar. Hier stellen we hoge eisen aan, en dat is
terecht. Ook landen die al lid zijn, moeten zich houden aan de regels over democratie, rechtsstaat,
mensenrechten en burgerlijke vrijheden. Lidstaten kunnen dus niet zomaar bepaalde zaken niet
(meer) naleven.
• We leggen het lidmaatschap van de EU vast in de Nederlandse Grondwet. In de Grondwet ligt
de basis van ons staatsbestel. Ook ons lidmaatschap van de EU hoort hierbij. Net zoals de
democratische besluitvorming die hierbij hoort.
• Toetreding van nieuwe landen tot de EU is mogelijk voor de landen op de Westelijke Balkan.
Het openen van de toetredingsonderhandelingen met Noord-Macedonië en Albanië is een
belangrijke stap. Zulke uitbreiding van de EU komt de geopolitieke stabiliteit ten goede en
vergroot de interne markt. Maar we doen geen concessies: landen die lid willen worden van
de EU moeten voldoen aan strenge eisen over economie, rechtsstaat en democratie. D66 zet
in op eerder ingrijpen als ná toetreding niet wordt voldaan aan de rechtsstatelijke afspraken.
• Landen die lid willen worden, krijgen hulp van de EU. Zo kunnen zij veranderingen doorvoeren
om aan de eisen te voldoen om lid te worden. Deze ondersteuning zal vergroot moeten
worden en wordt voorzien van conditionaliteit, zodat EU-geld niet gebruikt kan worden door
actoren die zich niet houden aan Europese waarden rondom democratie, rechtsstaat en
mensenrechten.
Nabuurschap met perspectief
Voor sommige landen die lid willen worden van de EU is dat voorlopig niet mogelijk.
Bijvoorbeeld voor landen in het Oostelijk Partnerschap: Armenië, Azerbeidzjan, Georgië,
Moldavië, Oekraïne en Wit- Rusland. D66 vindt het belangrijk deze landen wel betrokken te
houden bij de EU. Zo beperken we de invloed van Rusland in onze achtertuin. En zo kunnen
we samenwerken op het gebied van veiligheid, rechtsstaat en economie. Lidmaatschap van
de Europese Economische Ruimte of Europese Vrijhandelsassociatie kan, naast perspectief op
EU-lidmaatschap, ook die belangrijke stip op de horizon bieden zodat deze landen betrokken,
gemotiveerd en gebonden blijven.
Een nieuw begin - Laat iedereen vrij, maar niemand vallen.
183 | Verkiezingsprogramma 2021 - 2025 De digitale versie lees je op d66.nl/eennieuwbegin
• De EU ondersteunt de landen in het Oostelijk Partnerschap bij het democratischer maken van
hun bestuur, de bestrijding van corruptie en mensenrechtenschendingen en het respecteren
van burgerrechten. We investeren meer in de zogenoemde MATRA-fondsen.
• We helpen deze landen bij hervormingen die gevraagd worden om een Associatieverdrag te
sluiten en te implementeren.
• De EU zet conflictoplossing, bemiddeling, dialoog en interactie met conflictgebieden in de
nabuurregio centraler in het nabuurschapsbeleid.
Een nieuw begin - Laat iedereen vrij, maar niemand vallen.
184 | Verkiezingsprogramma 2021 - 2025 De digitale versie lees je op d66.nl/eennieuwbegin
Sterk Europa, sterk Nederland
D66 kiest voor een sterke Europese samenwerking die breed wordt gedragen door de
Europese burgers. Onze welvaart, vrijheid en veiligheid hebben we immers voor een groot
deel te danken aan de Europese Unie. Zo maakt het vrije verkeer van personen en goederen
Europees zakendoen voor veel bedrijven vanzelfsprekend – bijna driekwart van onze export
gaat naar andere lidstaten.
Voor D66 is het duidelijk dat we in de Europese Unie moeten samenwerken aan oplossingen
voor de grote crises van deze tijd: de gezondheidscrisis, de economische crisis en de
klimaatcrisis. Dat vergt ook solidariteit. De pandemie laat zien hoe belangrijk het is om
op Europees niveau actie te ondernemen om de interne markt te beschermen. En de
crisis maakt duidelijk wie economisch kwetsbaar zijn, zoals seizoenarbeiders, jongeren
en vrouwen. Daarom zet D66 in de Europese Unie in op sociale bescherming en goede
arbeidsomstandigheden en zal de regering, vooruitlopend op de oprichting van de Europese
Arbeidsautoriteit, de Inspectie SZW opdragen wantoestanden tegen te gaan. De Europese
meerjarenbegroting is niet meer van deze tijd. D66 pleit voor permanente eigen inkomsten
van de Europese Unie, zodat de Unie kan leveren op de terreinen waar Europeanen dat terecht
mogen verwachten.
Samen sterker uit de crisis
De pandemie raakt de Europese lidstaten op verschillende manieren. Sommige regio’s en steden
ondervinden grote uitbraken van het virus. Landen en regio’s die sterk afhankelijk zijn van toerisme
en transport worden economisch het hardst getroffen. En de grote verschillen in de fiscale ruimte
van lid- staten om hun nationale economieën te ondersteunen zorgen voor een ongelijk speelveld
op de interne markt. Solidariteit is dus ook in ons eigenbelang – een investering in onze eigen
economische groei en in onze doelstellingen voor de toekomst.
• In de Europese Unie maken we duidelijke afspraken over de besteding van steun uit
gezamenlijke fondsen. We koppelen steun aan onze gezamenlijke doelstellingen, aan de
prioriteiten voor economische hervorming van lidstaten en aan het respecteren van de
Europese waarden.
• D66 zet de Europese Green Deal en de digitale transitie centraal voor een
toekomstbestendig Europa.
• De coronacrisis laat zien dat EU-burgers die in andere lidstaten werken kwetsbaar zijn.
Zij konden nergens op terugvallen toen de economie tot stilstand kwam. Daarom pleiten
wij voor stevige handhaving van de regels om deze mensen te beschermen, bijvoorbeeld
door de Europese Arbeidsmarktautoriteit. Ook zijn we voor nieuwe Europese initiatieven,
zoals aanvullende bescherming tegen werkloosheid (“SAFE”) en verlies van inkomsten voor
seizoens- en arbeidsmigranten.
Een nieuw begin - Laat iedereen vrij, maar niemand vallen.
185 | Verkiezingsprogramma 2021 - 2025 De digitale versie lees je op d66.nl/eennieuwbegin
• Gezamenlijk economisch beleid betekent ook samen belastingontwijking en
belastingontduiking aanpakken. Ook voor Nederland. Om dit effectief te doen, is een einde aan
unanimiteit bij dit soort belastingmaatregelen noodzakelijk en moeten belastingmaatregelen
met een gekwalificeerde meerderheid genomen kunnen worden. Binnen de EU pakken we
bijvoorbeeld brievenbusfirma’s aan. Ook willen we de belastingstelsels van lidstaten beter
op elkaar laten aansluiten. Rentes, royalty’s en dividenden naar belastingparadijzen worden
steviger belast.
• Online platforms moeten in Europa hun eerlijke deel aan belasting betalen. De Europese
digitaks geldt als eerste stap om ook met landen buiten de EU tot internationale
belastingregels te komen die klaar zijn voor het digitale tijdperk.
• Er komt een Europees minimumtarief voor de winstbelasting.
Flexibel begroten met eigen inkomsten
De eigen inkomsten die zijn besloten voor de komende jaren moeten permanent worden.
Zo kan de Europese Unie gezamenlijke doelstellingen financieren.
• De Europese Unie krijgt meer eigen inkomsten door het heffen van Europese belastingen:
de CO2- belasting, belasting op plastic en belasting op grote techbedrijven (digitaks).
• D66 wil een flexibele jaarlijkse Europese begroting, in plaats van een begroting die voor
elke zeven jaar wordt vastgesteld zoals nu wordt gedaan. Dan kan de begroting makkelijk
aangepast worden aan wat op dat moment nodig is. In de looptijd van de huidige begroting
moet daarvoor een nieuw systeem worden opgezet, voor de periode na 2027.
Beter crisismanagement
D66 wil lessen trekken uit de coronacrisis. De EU kan niet alle problemen oplossen en elke crisis
heeft andere aspecten, maar Nederland heeft samen met alle Europese lidstaten baat bij een
gezamenlijke aanpak. Oók met oog voor duurzame oplossingen.
• Europa stelt een lijst op van cruciale voorzieningen waarin het zelfvoorzienend moet zijn,
zoals geneesmiddelen en medische beschermingsmiddelen, en organiseert en verdeelt
productie en voorraadvorming tussen de lidstaten.
• We pleiten voor een Europees team dat bij volgende crises snel kan schakelen en een
gezamenlijke EU-strategie kan formuleren en uitvoeren. Een volgend kabinet moet zich ervoor
inzetten dat de Europese Commissie het mandaat en de rugdekking krijgt om hierin de leiding
te nemen.
Een nieuw begin - Laat iedereen vrij, maar niemand vallen.
186 | Verkiezingsprogramma 2021 - 2025 De digitale versie lees je op d66.nl/eennieuwbegin
Samen sterker in een veranderende wereld
De wereld is de laatste jaren sterk veranderd. Grootmachten als de Verenigde Staten,
China en Rusland zijn onvoorspelbaar. Handelsverdragen zijn niet meer vanzelfsprekend.
Instituties als de Verenigde Naties en de Wereldhandelsorganisatie verliezen aan invloed.
Klimaatverandering ontwricht de wereld. De coronacrisis liet zien hoe ons lot verbonden
is met dat van andere landen.
Dit is het moment om in Europa schouder aan schouder te staan om te beschermen wat
ons uniek maakt in de wereld: onze rechtsstaat, onze solidariteit, onze openheid. Een sterk
Nederland vraagt om een sterk Europa om deze tijd aan te kunnen.
Ons buitenlandbeleid is Europees
Buitenlands beleid is nauw verbonden met handelsbetrekkingen, conflictpreventie en
internationale samenwerking. Het systeem van internationale samenwerking, het multilateralisme,
staat echter onder druk. Voor D66 is dit een extra reden om hier 100 procent voor te gaan staan.
Internationale afspraken maken wij via de Europese Unie. Zo creёren we één gezamenlijke stem in
de wereld.
Via de EU, de VN, de NAVO, de Raad van Europa en de OVSE zetten we ons wereldwijd
in voor vrede, democratie, de rechtsstaat en de bescherming van mensenrechten. Met
ontwikkelingssamenwerking dragen we bij aan stabiele samenlevingen elders in de wereld.
Zo bieden we mensen meer kansen via werk en onderwijs, werken we aan conflictpreventie,
en pakken we grondoorzaken van irreguliere migratie, klimaatverandering, armoede of
ongelijkheid aan.
• We willen dat een volgend kabinet zich inzet om het vetorecht af te schaffen van lidstaten in
het Europees buitenlandbeleid. Zo kan de EU een sterkere speler worden op het wereldtoneel.
Het afschaffen van vetorechten moet altijd gepaard gaan met een verbetering van de
democratische positie van nationale parlementen en het Europees parlement binnen de
besluitvorming van de Unie.
• De voortdurende oorlog in Oost-Oekraïne en de Russische opstelling blijft een Europese
veiligheidskwestie. De Krim is nog altijd illegaal geannexeerd en Rusland biedt geen enkele
medewerking aan opsporing, vervolging en berechting van verdachten van het neerhalen van
MH17. De EU handhaaft wat D66 betreft het sanctiepakket tegen Rusland zolang de Russische
militaire agressie in Oekraïne voortduurt en de Minsk-akkoorden niet worden nageleefd.
• Nederland zet zich binnen de EU in voor wereldwijde versterking van mensenrechten.
We zijn voorstander van gebruik van het Europese mensenrechten-sanctieregime
(Magnitsky-wetgeving), zoals bijvoorbeeld bij Wit-Rusland en China, waarmee individuele
mensenrechtenschenders buiten de EU gestraft kunnen worden in hun portemonnee en
reizen naar de EU niet meer mogelijk is.
Een nieuw begin - Laat iedereen vrij, maar niemand vallen.
187 | Verkiezingsprogramma 2021 - 2025 De digitale versie lees je op d66.nl/eennieuwbegin
• De EU-toetredingssteun voor Turkije wordt stopgezet. Redenen hiervoor zijn de verslechterde
mensenrechtensituatie in Turkije, de afbrokkelende rechtsstaat en de regelmatige conflicten
met de NAVO en de EU.
• Daders van oorlogsmisdaden in Syrië en Irak moeten worden berecht. Straffeloosheid
moet koste wat het kost voorkomen worden, al gaat D66 nooit akkoord met de doodstraf
of lijfstraffen. Wat D66 betreft gebeurt berechting voor een internationaal tribunaal of het
Internationaal Strafhof. Als dit niet kan, worden Nederlandse uitreizigers hier berecht. Zo
verliezen we deze misdadigers niet uit het oog en voorkomen we dat ze onder de radar naar
Europa terugkeren.
• In het Israёlisch/Palestijnse conflict is D66 voorstander van een twee-statenoplossing. Een
onafhankelijke Palestijnse staat naast een veilig Israёl biedt de mensen in de regio weer
perspectief. De mensenrechten in de bezette gebieden moeten, ook door de Palestijnse
gezaghebbers richting de eigen bevolking, gerespecteerd worden.
De beste consulaire dienstverlening ter wereld
Of je nu op reis bent, of één van de miljoen Nederlanders bent die in het buitenland woont: een
goed uitgeruste diplomatieke dienst is onmisbaar. Als open en internationale partij is D66 trots
op deze ambassadeurs van ons land. De coronacrisis liet zien dat Nederlanders wereldwijd nog
onvoldoende konden rekenen op de overheid, bijvoorbeeld toen zij vastzaten in het buitenland.
Dat moet beter.
• We investeren in diplomatieke posten. De staf op ambassades wordt uitgebreid, met name
op strategische plaatsen: binnen de EU, in de ring rond Europa en in landen met groeiende
economieën.
• Consulaire dienstverlening is snel, toegankelijk en vindt zoveel mogelijk digitaal plaats.
Iedere Nederlander in het buitenland kan online terecht voor bijvoorbeeld het aanvragen
van een paspoort of DigiD.
• Stemmen in het buitenland wordt makkelijker. Je stem gaat bovendien meetellen bij de
verkiezingen voor de Eerste Kamer.
• We investeren in de mogelijkheid tot Nederlands (taal)onderwijs voor Nederlandse kinderen in
het buitenland.
• Nederlanders in het buitenland mogen te allen tijde ten minste één Nederlandse bankrekening
openen en behouden.
• Europese ambassades nemen taken zoals het uitgeven van paspoorten en visa over van
ambassades van aparte lidstaten.
Een nieuw begin - Laat iedereen vrij, maar niemand vallen.
188 | Verkiezingsprogramma 2021 - 2025 De digitale versie lees je op d66.nl/eennieuwbegin
• Rechten van Nederlanders in het buitenland, zoals hulp in een noodsituatie en repatriëring bij
een crisis, worden vastgelegd in een wet.
• We zorgen dat rechten van Nederlanders, hun partners en kinderen in het Verenigd Koninkrijk
zo goed mogelijk gewaarborgd blijven, ook na de Brexit. We houden de Britten aan de
afspraken hierover.
• Wanneer je maximaal één jaar in het buitenland verblijft, is uitschrijven uit de Basisregistratie
Personen niet nodig.
Een nieuw begin - Laat iedereen vrij, maar niemand vallen.
189 | Verkiezingsprogramma 2021 - 2025 De digitale versie lees je op d66.nl/eennieuwbegin
Eerlijke internationale handel
Voor onze welvaart zijn we afhankelijk van internationale handel. We verdienen er ruim
een derde van ons nationaal inkomen mee. Door het maken van heldere afspraken via
handelsverdragen vergroten we ons verdienvermogen en nemen we andere landen mee in
onze hoge standaarden voor eerlijke productie, mensenrechten en een beter klimaat. Maar het
systeem om internationaal tot handelsafspraken te komen staat onder grote druk. Wij spreken
liever goede handelsregels af met anderen, dan dat we de deur sluiten en niets bereiken.
Afspraken zijn belangrijk met bondgenoten zoals Canada, maar nog meer met landen
waarmee relaties moeizamer zijn.
Eerlijke, duurzame handel
D66 staat voor vrije en eerlijke handel op basis van regels. Handel en investeringen staan daarmee
niet alleen in dienst van economische belangen, maar ook van klimaat, mens, natuur en dieren.
Doordat internationale handel de wereld met elkaar verbindt, beïnvloedt het ook hoe economieën
zich ontwikkelen. Ook de handelswaar verandert: van goederen naar diensten en van diensten
naar digitale diensten. Wat D66 betreft worden handelsstromen in goede banen geleid en stellen
we daarom als EU eisen aan iedereen die handel met ons wil drijven. Als grootste economisch blok
ter wereld kunnen we dat ook met succes doen.
• D66 staat voor een op regels gebaseerd handelssysteem. Hiermee geldt niet het recht
van de sterkste, maar worden problemen opgelost naar eerlijkheid en redelijkheid. Wat D66
betreft is versterking en hervorming van de Wereldhandelsorganisatie (WHO) noodzakelijk om
dit te bereiken.
• De Nederlandse regering spant zich in voor een optimale Europese onderhandelingspositie.
• Behalve het vastleggen van kwaliteits- en veiligheidseisen zijn het verbeteren van
mensenrechten, arbeidsomstandigheden, de positie van vrouwen en het milieu leidend in de
manier waarop wij met andere landen handel drijven. We geloven in heldere handelsregels,
afgesproken binnen internationale organisaties zoals de WHO en de OESO, om dit te bereiken.
• De EU sluit alleen handelsakkoorden met landen die het Klimaatakkoord van Parijs
hebben ondertekend.
• Bij onderhandelingen voor handelsverdragen zorgen we voor representativiteit en
transparantie. Zo komen alle belanghebbenden van werkgever- tot werknemersorganisaties
aan bod in het onderhandelingsproces en kunnen parlementariërs en journalisten hun
controlerende taak vervullen.
• D66 is voor hervormingen van verouderde investeringsverdragen zoals ISDS/ICSmechanismen. Een Multilateraal Investeringshof werkt beter: een permanent en
Een nieuw begin - Laat iedereen vrij, maar niemand vallen.
190 | Verkiezingsprogramma 2021 - 2025 De digitale versie lees je op d66.nl/eennieuwbegin
wereldwijd erkend hof waar conflicten tussen landen en bedrijven transparant en
onafhankelijk opgelost worden.
• D66 zet zich in voor uitbreiding van het handelsverdrag voor groene goederen (“Environmental
Goods Agreement”). De handel in producten voor duurzame ontwikkeling wordt hiermee
bevorderd, door bijvoorbeeld de afschaffing van invoerheffingen voor deze producten.
• Handelsregels worden ingezet om ongewenste en illegale handel, zoals die in spionagetechnologie, geroofde kunstschatten en conflictmineralen, tegen te gaan.
• D66 is voorstander van verbeterde handelsrelaties met Afrikaanse landen en omarmt daarom
de oprichting van de Pan-Afrikaanse Vrijhandelszone. Dit initiatief ondersteunen we met
kennis en expertise.
Internationaal maatschappelijk verantwoord ondernemen
Ook Nederlandse en Europese bedrijven hebben verantwoordelijkheden als zij handeldrijven
in het buitenland. Steeds meer Nederlandse ondernemers weten de weg naar internationaal
ondernemen te vinden. Wat D66 betreft moedigt de overheid internationaal ondernemerschap
aan, maar worden ook eisen gesteld aan de verantwoordelijkheid van bedrijven in landen waar
zij opereren. Deze eisen worden in eerste instantie Europees bepaald.
• We zetten in op één duidelijke kader voor (internationaal) maatschappelijk verantwoord
ondernemen, zoveel mogelijk op Europees niveau. Daarmee scheppen we helderheid in de
waaier aan nationale, Europese en internationale richtlijnen, gedragscodes, convenanten en
standaarden. In eerste instantie spreken we bedrijven aan op hun eigen verantwoordelijkheid.
Waar bedrijven in gebreke blijven, volgt wetgeving (zie ook: “Ruim baan voor een waardenvol
bedrijfsleven”).
• Het midden- en kleinbedrijf is een belangrijke motor voor de Nederlandse economie en wordt
actief ondersteund bij zakendoen in het buitenland. Hiervoor worden handelsmissies ingezet,
ook in landen waar de markt minder toegankelijk is.
• Handelsinstrumenten vanuit de overheid, zoals exportkredietverzekeringen, worden veel meer
ingezet voor duurzame doeleinden. Steun aan fossiele projecten wordt afgebouwd in lijn met
de ambities van het Klimaatakkoord van Parijs.
• D66 wil grondige controle op de export van goederen die ook voor militaire doeleinden
gebruikt kunnen worden (dual use goods).
• We zetten in op een internationaal aanbestedingsinstrument, waarin uitsluiting van bedrijven
uit derde landen mogelijk is wanneer er geen wederkerigheid bestaat voor Europese bedrijven.
Een nieuw begin - Laat iedereen vrij, maar niemand vallen.
191 | Verkiezingsprogramma 2021 - 2025 De digitale versie lees je op d66.nl/eennieuwbegin
Een nieuwe relatie opbouwen met het Verenigd Koninkrijk
Als gevolg van de coronacrisis lopen de onderhandelingen met het Verenigd Koninkrijk over een
deal (over o.a. handel en veiligheid) grote vertraging op. Die vertraging bevordert de kansen op
goede afspraken niet. Ons kabinet moet daarom binnen de EU aandringen op een verlenging van
de overgangsperiode. Voor uiteindelijke handelsafspraken pleit D66 voor een gelijk speelveld en
minimale importtarieven om de scheiding met Groot Brittanniё zo pijnloos mogelijk te maken terwijl
wij opkomen voor Nederlandse en Europese belangen. Tegelijkertijd doen wij geen concessies ten
aanzien van onze Europese standaarden op kwaliteit en veiligheid. Voor D66 staat vast dat Britten
in Nederland hun volledige rechten in de EU behouden, ook in de toekomst.
Wij maken werk van een nieuwe bilaterale relatie met het Verenigd Koninkrijk na de
overgangsperiode, voortbouwend op de sterke historische band die bestaat tussen Nederland en
het Verenigd Koninkrijk en in nauwe samenwerking met onze partners, onder andere in de EU en
de NAVO.
Een nieuw begin - Laat iedereen vrij, maar niemand vallen.
192 | Verkiezingsprogramma 2021 - 2025 De digitale versie lees je op d66.nl/eennieuwbegin
D66 zet zich in voor de meest kwetsbaren in de wereld. We investeren in
ontwikkelingssamenwerking uit solidariteit, maar ook omdat we zelf beter af zijn in een
wereld zonder grote welvaartsverschillen. De coronacrisis heeft laten zien dat we net
zo sterk zijn als de zwakste schakel: als een land niet sterk en welvarend genoeg is om
crisis te beheersen, loopt de hele wereld gevaar. Ook in de context van de klimaatcrisis
is ontwikkelingssamenwerking van groot belang. Hulp op het gebied van modernisering
van landbouw- en waterinfrastructuur, bijvoorbeeld samen met de VN, is hard nodig om
uitdagingen aan te kunnen.
Samen doelen stellen
Ontwikkelingssamenwerking is goed voor de wereld en goed voor Nederland. We hebben het
meest aan deze inzet als we dit samen met andere landen doen. We werken daarom zoveel
mogelijk samen in Europees verband en binnen de Verenigde Naties. De doelstellingen die
binnen de internationale gemeenschap zijn afgesproken zijn daarbij leidend: de Duurzame
Ontwikkelingsdoeleinden (SDG’s). In Europees verband zetten wij ons in voor implementatie
van de ‘2017 Consensus voor Ontwikkeling’, waarin de EU en de lidstaten hebben afgesproken
intensiever samen te werken op ontwikkelingssamenwerking.
• Voldoende budget is noodzakelijk voor het halen van de ontwikkelingsdoelen. D66 stelt
daarom het budget voor ontwikkelingssamenwerking gelijk aan de internationale norm van
0.7% van het BNI.
• Ontwikkelingshulp mag niet afhankelijk zijn van samenwerking op het gebied van
uitgeprocedeerde asielzoekers. Ontwikkelingsgeld wordt dan ook besteed aan
ontwikkelingsdoeleinden, niet aan het tegenhouden van asielzoekers.
• Een deel van het budget blijft altijd beschikbaar voor hulp in noodsituaties, als redmiddel
voor mensen in de meest erbarmelijke omstandigheden bij conflictsituaties, gezondheidscrises
of natuurrampen.
Prioriteiten binnen beleid voor ontwikkelingssamenwerking
Nederland heeft een unieke positie om internationaal samen te werken en kennis over te brengen.
Bijvoorbeeld door grondoorzaken van armoede, corruptie, klimaatverandering, irreguliere migratie
en terreur aan te pakken. Maar ook door bij te dragen aan kansen via onderwijs en door ons in te
zetten voor de rechten van minderheden en vrouwen. We richten ons op de volgende thema’s:
• Perspectief bieden met onderwijs en werk. Door het aanpakken van grondoorzaken, zoals
gebrek aan scholing, inkomen en dagbesteding, kunnen we armoede, ongelijkheid, migratie en
conflict bestrijden.
Ontwikkelingssamenwerking:
goed voor de wereld, goed voor Nederland
Een nieuw begin - Laat iedereen vrij, maar niemand vallen.
193 | Verkiezingsprogramma 2021 - 2025 De digitale versie lees je op d66.nl/eennieuwbegin
• Het verbeteren van de positie van vrouwen. Dit heeft een groot effect op het doen slagen van
andere doelen, zoals onderwijs aan kinderen en de bestrijding van armoede en honger.
• Uitbannen van honger en ondervoeding door het investeren in kleinschalige boeren en
boerinnen en het bijdragen aan verduurzaming van de landbouwsector wereldwijd.
• Internationaal versterken we de inzet op psychosociale hulp.
• Het tegengaan van ontbossing wereldwijd in de strijd tegen klimaatverandering en het zorgen
voor grootschalige duurzame herbebossing.
• Versterking van het maatschappelijk middenveld.
• Inzet op seksuele en reproductieve gezondheid en rechten, vanwege het recht op
zelfbeschikking en voor de positie van vrouwen en meisjes.
• Het tegengaan van discriminatie vanwege seksuele oriëntatie en genderidentiteit.
• Toegang van kwetsbare groepen tot drinkwater en sanitaire voorzieningen.
• Versterken van de positie van het midden-en klein bedrijf in ontwikkelingslanden, met extra
aandacht voor de positie van jonge en vrouwelijke ondernemers.
Er is meer nodig
Meer geld voor ontwikkelingssamenwerking heeft alleen zin als we ook oog hebben voor de
kosten van grootschalige belastingontwijking en van klimaatverandering. Ontwikkelingslanden
lopen jaarlijks maar liefst 100 miljard dollar mis doordat multinationals hun belasting ontwijken.
De kosten van aanpassingen aan klimaatverandering zijn nog veel hoger. Er zijn wereldwijd een
miljard (arbeids)migranten die geld terugsturen naar hun families thuis, meer dan drie keer het
bedrag dat jaarlijks wereldwijd wordt uitgegeven aan ontwikkelingshulp.
• We werken binnen de EU en de OESO aan betere regels om belastingontwijking en -ontduiking
tegen te gaan.
• We verdubbelen het budget van het nieuwe klimaatfonds: het Dutch Fund for Climate and
Development (DFCD).
• Het intensiveren van de inzet in de strijd tegen klimaatverandering; in het bijzonder het
proactief herstellen van biodiversiteit wereldwijd.
Een nieuw begin - Laat iedereen vrij, maar niemand vallen.
194 | Verkiezingsprogramma 2021 - 2025 De digitale versie lees je op d66.nl/eennieuwbegin
Beheersbare migratie
Elke dag willen mensen een nieuw leven beginnen in Nederland. Soms zijn dat mensen die
vluchten voor oorlog, onderdrukking of klimaatverandering. Maar het overgrote deel van de
migranten bestaat uit mensen die in een ander land willen werken of studeren. Voor beide
groepen zijn perspectief en duidelijkheid belangrijk. De verschrikkelijke beelden van kinderen
in vluchtelingenkampen in Griekenland of de volle bootjes die op de Middellandse Zee in de
problemen raakten, laten zien hoe belangrijk het is om grip te krijgen op irreguliere migratie.
Dat vraagt een Europese, grensoverschrijdende aanpak. Menswaardigheid en naleving van het
Vluchtelingenverdrag staan hierbij voorop. We dragen bij aan meer stabiliteit en veiligheid in de
landen rondom Europa, maken duidelijke, zorgvuldige asielprocedures en zorgen voor humane
opvang.
Circulaire migratie
De Nederlandse bevolking vergrijst snel. In de toekomst dragen minder werkende mensen de
lasten voor een steeds grotere groep Nederlanders. Dat hoeft geen probleem te zijn: veel mensen
uit het buitenland werken graag in Nederland. Daarom willen we het makkelijker maken voor
mensen buiten de EU om hier te komen werken. In sommige sectoren kunnen arbeidsmigranten
een grote bijdrage leveren aan Nederlandse bedrijven. Als we deze mensen tijdelijk werk en
een veilige reis bieden, dragen zij bij aan onze economie. D66 wil legale arbeidsmigratie daarom
stimuleren, zoals ook gebeurt in landen als het Verenigd Koninkrijk en Duitsland. Wel zijn er
strenge voorwaarden: arbeidsmigratie is tijdelijk en moet in lijn zijn met het internationaal recht.
Daarnaast mag arbeidsmigratie nooit een goedkoop alternatief zijn voor Nederlandse werkenden:
de voorwaarden waaronder ze werken moeten dezelfde zijn.
• In de EU pleiten we voor pilots waarbij arbeidsmigranten een tijdelijk visum krijgen.
• In Nederland maakt een commissie voor arbeidsmigratie een inschatting van de behoefte aan
legale migranten op de arbeidsmarkt.
• Tijdelijke arbeidsmigratie wordt gekoppeld aan afspraken met de landen waar migranten
vandaan komen. Deze afspraken gaan over het terugnemen van illegale migranten die hier niet
mogen blijven, maar ook over investeringen in onderwijs, economie, handel en mensenrechten.
• Bij terugkeer van arbeidsmigranten wordt geholpen met re-integratie. Hier opgebouwde
pensioen- en AOW-rechten worden uitbetaald in de vorm van een lumpsum in het land van
herkomst.
• De overheid helpt werkgevers bij het aannemen van tijdelijke arbeidsmigranten en bij het
bieden van onderdak, scholing (zoals een basiscursus Nederlands) en terugkeer.
• Uitbuiting van arbeidsmigranten wordt voorkomen. Tegen misstanden wordt hard opgetreden.
Een nieuw begin - Laat iedereen vrij, maar niemand vallen.
195 | Verkiezingsprogramma 2021 - 2025 De digitale versie lees je op d66.nl/eennieuwbegin
Werkgevers en uitzendbureaus die zich hier schuldig aan maken, worden aangepakt door de
Inspectie SZW. Er komt een laagdrempelige manier waarop arbeidsmigranten klachten kunnen
melden. Een bed is niet langer direct afhankelijk van werk. Ook de zorgverzekering wordt niet
door de werkgever beheerd, maar door de arbeidsmigrant. De adviezen van het Aanjaagteam
Bescherming Arbeidsmigranten worden zo optimaal mogelijk gevolgd.
• Arbeidsmigranten die zich niet aan de afspraken houden gaan zo snel mogelijk weer terug
naar het land van herkomst en komen niet meer in aanmerking voor een (tijdelijk) visum.
• We willen uitbreiding van de “Blauwe Kaart” naar andere dan alleen de hoogste
opleidingsniveaus, zodat meer mensen er gebruik van kunnen maken. Deze kaart is voor
mensen van buiten de EU.
Opvang in de regio
Vluchtelingen worden voor het grootste deel opgevangen in de regio van het land waaruit ze
zijn gevlucht. Miljoenen vluchtelingen uit Syrië leven in de landen eromheen. Bijna vijf miljoen
Venezolanen zijn gevlucht naar buurlanden. Eén miljoen Rohingya-vluchtelingen verblijven in
Bangladesh. En in Afrika zijn grote vluchtelingenkampen. Er is dringend behoefte aan hulp. Wat
D66 betreft bieden Nederland en de EU deze hulp, maar dragen we ook bij aan de hervestiging
van deze mensen.
• Landen die opvang in de regio bieden helpen we met geld voor onderdak, voedsel,
medische zorg en onderwijs. Daar waar mogelijk zet D66 in op het aanpakken van de
oorzaken van vluchten.
• Hervestiging wordt uitgebreid met een verhoging van het nationale UNHCR-quotum van 500
naar 5.000 mensen per jaar. Ter vergelijking: de EU heeft een gezamenlijk quotum van 25.000
mensen per jaar.
• We bieden ruimte aan pilots om verschillende varianten van private hervestiging te verkennen,
waarin mensen of particuliere organisaties vluchtelingen voordragen voor vestiging in
Nederland. Zij kunnen daarvoor de kosten dragen en ondersteunen hervestigde vluchtelingen
bij de eerste stappen naar integratie.
• Om asielzoekers in staat te stellen om zonder gevaar Europa te bereiken, zet Nederland zich
op Europees niveau in voor humanitaire visa.
Een menselijke Europese aanpak
Voor een grensoverschrijdende aanpak van migratie is een werkend Europees migratie- en
asielbeleid noodzakelijk. De onmenselijke toestanden op de Griekse eilanden zijn het meest
tastbare bewijs van gebrekkig Europees asielbeleid. Dat moet anders. Alle lidstaten, ook
Een nieuw begin - Laat iedereen vrij, maar niemand vallen.
196 | Verkiezingsprogramma 2021 - 2025 De digitale versie lees je op d66.nl/eennieuwbegin
Nederland, moeten verantwoordelijkheid nemen. Een Europees migratie- en asielbeleid moet
effectief, eerlijk en menselijk zijn. Dat houdt in dat Europese lidstaten asielzoekers opvangen,
procedures snel en zorgvuldig zijn, de opvang menswaardig is en statushouders snel worden
geholpen met integratie.
• We respecteren het recht om asiel aan te vragen. Aan de grens van Europa moeten
asielzoekers worden opgevangen in menswaardige opvangcentra: met goede huisvesting,
voeding, medische en psychosociale zorg en toegang tot juridische hulp. In deze centra vindt
snelle screening plaats door het Europees Asielagentschap. Deze eerste screening wordt altijd
gevolgd door een zorgvuldige procedure.
• Kansrijke asielzoekers worden volgens een verplichte en vaste verdeelsleutel verdeeld over
Europese lidstaten. Hierbij wordt rekening gehouden met de voorkeur van de asielzoeker,
de aanwezigheid van familieleden, bevolkingsomvang en behoefte.
• Voor lidstaten die zich niet aan afspraken binnen het Europese migratie- en asielbeleid
houden, volgen sancties.
• In een EU zonder binnengrenzen dragen we samen de verantwoordelijkheid om
de buitengrenzen te controleren. Ook op zee is deze controle humaan.
• Op EU-niveau werken we samen met landen van herkomst en transitlanden, bijvoorbeeld
door het bieden van studievisa en tijdelijke arbeidsmigratie.
• We zetten in op veilige migratieroutes om mensensmokkel, uitbuiting, gevangenschap en
levensgevaarlijke reizen in gammele bootjes op de Middellandse Zee te voorkomen.
• We zijn realistisch over het maken van Europese afspraken over migratie en asiel. Als het
niet lukt Hongarije, Polen, Slowakije en Tsjechië hierin mee te krijgen, maken we met een
meerderheid van EU-lidstaten afspraken over een eerlijke verdeling van asielzoekers.
• Om op korte termijn de situatie op de Griekse eilanden te verlichten, zet Nederland zich
op Europees niveau in voor het maken van nieuwe relocatieafspraken. Daarnaast neemt
Nederland ook zelf direct haar verantwoordelijkheid door kwetsbare asielzoekers uit de
Griekse kampen op te nemen en in Nederland de asielprocedure te laten doorlopen.
Een snelle en zorgvuldige procedure
Mensen die in Nederland asiel aanvragen, moeten snel duidelijkheid krijgen. Wie in Nederland
mag blijven, moet snel mee kunnen doen in de samenleving. Wie niet mag blijven, moet zo snel
mogelijk vertrekken.
• Instanties zoals de Immigratie en Naturalisatiedienst (IND), het Centraal Orgaan opvang
Asielzoekers (COA) en de Dienst Terugkeer & Vertrek (DT&V) moeten voldoende mensen,
Een nieuw begin - Laat iedereen vrij, maar niemand vallen.
197 | Verkiezingsprogramma 2021 - 2025 De digitale versie lees je op d66.nl/eennieuwbegin
middelen en expertise krijgen om de procedures te versnellen.
• We houden budget achter de hand, zodat instanties snel kunnen reageren wanneer het aantal
asielzoekers toeneemt.
• Gemeenten krijgen ruimte voor kleinschalige opvang, meer verantwoordelijkheden en het
budget dat zij nodig hebben voor de opvang van asielzoekers. De Landelijke Vreemdelingen
Voorziening (eerder: Bed, Bad, Broodvoorziening) wordt voortgezet onder regie van de
gemeenten en met voldoende rijksfinanciering. Daarbij is er voldoende doorzettingsmacht en
creativiteit noodzakelijk om de complexe dossiers van mensen die geen verblijfsvergunning
hebben daadwerkelijk op te lossen.
• Bij schrijnende gevallen beslist het hoofd van de IND. De IND wordt geadviseerd door een
breed samengestelde commissie. Al vroeg in de procedure kan hierop worden getoetst.
• Staatlozen verdienen meer bescherming. Een rechter moet staatsloosheid kunnen vaststellen.
Ook wordt altijd getoetst of staatlozen in aanmerking komen voor een verblijfsvergunning.
• Bij de verdeling van statushouders over Nederland wordt gekeken waar iemand snel aan het
werk kan en voor langere tijd kan blijven. We investeren in huisvesting voor deze mensen.
• Vaak verdwijnen alleenstaande minderjarige vreemdelingen (AMV’s) uit de opvang, waardoor
zij uit het zicht raken. Kleinschalige opvang en dagelijkse begeleiding verbetert het toezicht
op deze kinderen. Voor ieder kind maken opvang- en voogdijpartners, gemeente en lokale
onderwijs- en jeugdzorgpartners een individueel plan. Bovendien krijgen AMV’s recht op
verlengde pleegzorg (tot 21 jaar). In de EU-Opvangrichtlijn spreken we af dat in heel Europa
aan iedere AMV’er bij aankomst een voogd wordt toegewezen.
• Iedereen die moet vertrekken wordt geholpen met een duidelijk plan voor in het land van
terugkeer. In Europees verband maken we hier met deze landen afspraken over. Handel,
mogelijkheden tot legale migratie en positieve financiële prikkels worden daarvoor ingezet.
• D66 wil alternatieven voor Vreemdelingenbewaring, zoals een meldplicht of het ondertekenen
van een garantstelling. Vreemdelingenbewaring moet het laatste middel zijn voor mensen die
niet willen vertrekken.
• We zijn tegen strafbaarstelling van illegaliteit. Het lost geen enkel probleem op en helpt niet bij
vertrek van mensen die hier illegaal verblijven.
• Asielzoekers die overlast veroorzaken worden gestraft. Deze mensen komen vaak uit veilige
landen en maken nauwelijks kans in Nederland te mogen blijven. We maken afspraken met
Een nieuw begin - Laat iedereen vrij, maar niemand vallen.
198 | Verkiezingsprogramma 2021 - 2025 De digitale versie lees je op d66.nl/eennieuwbegin
landen van herkomst, het liefst op Europees niveau, zodat deze mensen zo snel mogelijk
vertrekken.
Meedoen vanaf dag één
In de asielprocedure gaat veel tijd verloren, waarin mensen die mogen blijven al kunnen
integreren. Hoe eerder vluchtelingen kunnen meedoen in de Nederlandse samenleving, hoe beter.
D66 wil daarom dat nieuwkomers sneller toegang krijgen tot scholing en werk.
• In de asielopvang krijg je vanaf dag één les in de Nederlandse taal. Oók als je asielprocedure
nog loopt.
• (Vrijwilligers-) werk wordt voor asielzoekers makkelijker. We zetten diploma’s snel om voor
mensen die grote kans hebben om te blijven en verruimen de mogelijkheden om te werken.
Hierbij worden werkgevers betrokken.
• Voor kinderen in de asielopvang wordt een vast zomerschoolprogramma ingesteld. Op deze
manier verkleinen we leerachterstanden en maken we de ervaring voor kinderen zo positief
mogelijk.
• We investeren in het aanleggen van een sociale infrastructuur rondom opvanglocaties.
In het bijzonder in initiatieven die het mogelijk maken dat vluchtelingen op basis van
gelijkwaardigheid – buiten de vrijwillige en professionele hulprelaties om – in contact kunnen
komen met Nederlanders. Hiermee benutten en ontsluiten we het potentieel van de grote
bereidheid van Nederlanders om aan dit vraagstuk bij te dragen, leren nieuwkomers Nederland
(en Nederlanders) in de praktijk kennen en bouwen ze vanaf dag één aan het opbouwen van
een nieuw menswaardig bestaan.
• Meedoen vanaf dag één geldt ook voor gezinsmigranten die zich permanent vestigen in
Nederland.
Een nieuw begin - Laat iedereen vrij, maar niemand vallen.
199 | Verkiezingsprogramma 2021 - 2025 De digitale versie lees je op d66.nl/eennieuwbegin
Een krijgsmacht voor een vrij en veilig leven
De Nederlandse krijgsmacht beschermt wat ons dierbaar is: vrede, veiligheid en vrijheid in
Nederland en in de wereld. Daarnaast biedt juist de Europese Unie, met haar veel bredere
palet aan middelen om vrede en veiligheid te bevorderen, een uitgelezen kans om naast deze
militaire middelen ook de civiele middelen voor vredeshandhaving en bevordering van de
veiligheid verder te ontwikkelen. De inzet van de krijgsmacht is immers pas aan de orde als alle
andere middelen tot beslechting van het conflict gefaald hebben.
Wat D66 betreft ligt de toekomst van defensie in Europa en binnen de NAVO. Wij zijn
voorstander van een Europese krijgsmacht. Nu wij niet meer kunnen rekenen op de vertrouwde
militaire veiligheidsparaplu van de Verenigde Staten is het zaak dat we zelf onze broek kunnen
ophouden. D66 wil een defensieapparaat dat professioneel en slagvaardig kan inspelen op alle
nieuwe uitdagingen die de huidige wereld brengt.
Europese krijgsmacht
D66 wil een Europese krijgsmacht. Voor een vrij en veilig Europa, maar ook omdat we samen meer
militaire slagkracht hebben en militaire missies beter kunnen uitvoeren. Zo is de EU in staat het
eigen grondgebied te verdedigen en wordt de EU werkelijk een sterke, onafhankelijke speler op
het wereldtoneel. Een Europese krijgsmacht betekent schaalvoordelen waarmee uitgaven aan
defensie beter terechtkomen. Door gezamenlijke ontwikkeling, inkoop en investeringen vergroten
we de kwaliteit en financiële voordelen. Een Europese krijgsmacht versterkt bovendien onze
gezamenlijke positie binnen de NAVO.
• Er komt een fysiek Europees militair hoofdkwartier, waar militaire operaties worden
aangestuurd.
• Elke lidstaat stelt vast welke bijdrage het doet aan militaire capaciteiten voor de bescherming
en verdediging van de EU. Deze militaire capaciteiten vormen samen de Europese krijgsmacht.
• De Europese krijgsmacht wordt ingezet voor civiele, militaire en vredesmissies.
• Er komt een volwaardige Commissie Veiligheid en Defensie in het Europees Parlement voor het
democratisch toezicht op missies. De inzet van een toekomstige Europese krijgsmacht vereist
instemming van het Europees Parlement.
• Er komt een interparlementair netwerk van Vaste Kamercommissies voor Defensie
en Veiligheid, dat toeziet op de defensiesamenwerking en bijeenkomt wanneer sprake
is van dreiging.
• Nationale defensiemarkten groeien naar elkaar toe door samen te investeren in de productie
van materiaal en daar allemaal profijt van te hebben. Zo beconcurreren we elkaar niet en
profiteert niet één lidstaat ten opzichte van de ander.
Een nieuw begin - Laat iedereen vrij, maar niemand vallen.
200 | Verkiezingsprogramma 2021 - 2025 De digitale versie lees je op d66.nl/eennieuwbegin
Een modern defensieapparaat
Jarenlang is defensie van ondergeschikt belang geweest in Nederland. Nu bouwen we weer
aan een krachtig en flexibel inzetbaar defensieapparaat, dat inzetbaar is wanneer het nodig
is. De Nederlandse strategische keuzes worden gebaseerd op het Europese buitenland- en
veiligheidsbeleid en de inzet binnen de NAVO. De klassieke onderdelen van de krijgsmacht –
de landmacht, marine en luchtmacht – worden aangevuld met nieuwe onderdelen zoals cyber
en ruimte. Investeren in al deze pijlers gebeurt in Europees verband.
Het bestaande en nog altijd groeiende tekort aan personeel blijft een probleem. Duizenden
onvervulde vacatures bedreigen de slagkracht van Defensie. De organisatiestructuur en -cultuur
moet fundamenteel veranderen om tot een krachtig Defensieapparaat te komen.
• We laten de uitgaven aan Defensie toegroeien naar het Europees gemiddelde van het BNP.
Tegelijkertijd gaat de Nederlandse regering een bottom-up analyse doen van wat er nodig
is voor een adequate, slagvaardige defensie die zijn grondwettelijke taken kan vervullen,
een afdoend antwoord geeft op de verslechterende veiligheidssituatie in en om Europa en in
de verdere wereld. Hierbij nemen we de door de Minister van Defensie op 15 oktober 2020
gepubliceerde visie “Vechten voor een Veilige Toekomst” als leidraad.
• Om onze vitale infrastructuur te beschermen tegen cyberaanvallen investeren we in
cybercapaciteiten bij Defensie. Kennis hierover bij de Nederlandse krijgsmacht kan zowel in
EU- als NAVO-verband worden ingezet.
• Buitenlandse investeringen in strategisch belangrijke sectoren worden gescreend en in
uiterste gevallen, zoals bij gevaar voor de nationale veiligheid, tegengehouden. Dezelfde
criteria moeten voor de hele Europese markt gelden.
• Defensie werkt samen met de private sector om als krijgsmacht flexibeler en beter aangepast
aan onverwachte omstandigheden te kunnen functioneren.
• Defensie moet een veilige werkomgeving bieden. De organisatie blijft werken aan de interne
veiligheidscultuur zodat defensiepersoneel veilig het werk kan doen. Daarbij hoort zorg voor
het bestaande personeel en veteranen.
• Defensie voert actief beleid om een diverse organisatie te worden, in de breedste zin van het
woord.
• Er komen meer mogelijkheden voor deeltijd en reservisten. Leeftijdsbelemmeringen worden
geschrapt.
• We stellen onze krijgsmacht open voor burgers van andere EU-lidstaten.
Een nieuw begin - Laat iedereen vrij, maar niemand vallen.
201 | Verkiezingsprogramma 2021 - 2025 De digitale versie lees je op d66.nl/eennieuwbegin
• Het inkoop- en vastgoedbeleid van Defensie wordt zoveel mogelijk verduurzaamd. Op deze
manier wordt de krijgsmacht bovendien minder afhankelijk van fossiele brandstoffen.
Internationale regels voor moderne wapens
D66 staat voor een kernwapenvrije wereld. Internationaal maakt Nederland zich sterk voor
wederzijdse ontmanteling en het voorkomen van uitbreiding van het kernwapenarsenaal. Het
uiteindelijke doel is dat alle kernwapens worden vernietigd en verwijderd. Handhaving en
versterking van de afspraken over ontwapening zijn daarom noodzakelijk, te beginnen met
ondertekening van het Verdrag voor verbod op kernwapens (TPNW). De JSF krijgt als vervanger
van de F-16 niet langer een nucleaire taak.
• De komst van nieuwe wapensystemen verandert het klassieke oorlog voeren. Regelgeving
voor het gebruik van deze wapens is er nog weinig. D66 wil daarom internationale afspraken
voor het gebruik van semi-autonome wapensystemen, zoals drones. We zijn tegen het gebruik
van volledig autonome wapensystemen waar geen mens bij betrokken is, zoals killerrobots.
Het gebruik hiervan wordt, net als bij kernwapens, internationaal in juridische en ethische
kaders verboden.
• De ruimte is officieel een nieuw strategisch domein binnen de NAVO geworden. Met name de
ontwikkeling en bescherming van satellieten is cruciaal voor het gebruiken en verwerken van
data en diensten. D66 wil dat de EU een eigen ruimtestrategie opstelt. Hierbij hoort onder
andere wetgeving over oorlogvoering in de ruimte, investering in het ruimtevaartprogramma en
een gedragscode in de ruimte-infrastructuur.
• Wapenexportbeleid wordt Europees. Dit vergroot de invloed en slagkracht van de EU op dit
punt. Er wordt daarom een onafhankelijke Europese wapenexportautoriteit ingesteld. Deze
toetst leveringen van lidstaten, adviseert en heeft een doorslaggevende stem wanneer
lidstaten verschillend denken over het leveren van bepaalde wapensystemen aan anderen.
De huidige wapenexportcriteria en controle na levering van wapens worden aangescherpt.
Tot slot worden leveringen automatisch bevroren bij een wapenembargo.
Een nieuw begin - Laat iedereen vrij, maar niemand vallen.
202 | Verkiezingsprogramma 2021 - 2025 De digitale versie lees je op d66.nl/eennieuwbegin
De coronacrisis trekt een zware wissel op de economie en de overheidsfinanciën. Gelukkig
staan we er als Nederland relatief goed voor dankzij het beleid van de afgelopen periode. De
toekomst is onzeker en we moeten met verschillende scenario’s rekening houden. Desondanks
vraagt juist deze tijd om scherpe keuzes. Keuzes die niet alleen kijken naar korte termijn groei
maar juist ook naar ons vermogen op de lange termijn ons geld te verdienen. We weten dat
eenzijdige focus op de groei van het bruto binnenlands product (bbp) niet zaligmakend is. We
willen af van groei die geen kwaliteit van leven oplevert, die ten koste gaat van de toekomstige
welvaart of welvaart buiten Nederland. En we willen dat onze open economie beter op grote,
onverwachte schokken kan reageren. Daarom zetten we in op het creëren van brede welvaart
en gezonde overheidsfinanciën.
We sturen op brede welvaart
Mede op aandringen van D66 is de “monitor brede welvaart” ontwikkeld, waarin (economische)
groei geen echte groei is als hij niet wordt vertaald in kwaliteit van leven, betere gezondheid, beter
wonen, schone lucht en ten koste gaat van welvaart elders op de wereld. Wij willen deze brede
welvaart lei- dend laten zijn in ons economisch beleid.
• De Monitor Brede Welvaart krijgt een prominente plek in de Miljoenennota, in de Macro
Economische Verkenning en bij de doorrekening van verkiezingsprogramma’s. Daarbij worden
ook de bezittingen en schulden in brede zin meegenomen: naast financieel en economisch
kapitaal, ook natuurlijk kapitaal. Er wordt een duidelijke link gelegd naar de mate waarin
Nederland de duurzame ontwikkelingsdoelstellingen van de Verenigde Naties vervult.
• Het bbp als economische indicator kan blijven bestaan, gezien de belangrijke functie voor
ramingen en de overheidsbegroting, maar we ontkoppelen bbp-groei en ‘economische groei.’
De overheid publiceert daarbij ook een netto binnenlands product waarin schade aan de
kapitaalvoorraad en uitputting van grondstoffen worden meegeteld.
• We investeren in crisiskennis en -bestendigheid: er komt een jaarlijkse ‘stresstest’ waarin
dreigingen voor de Nederlandse economie concreet in kaart worden gebracht, en duidelijk
wordt welke strategische keuzes gemaakt moeten worden, met bijvoorbeeld betrekking tot
buffers, handelsketens en regelgeving.
Gezonde overheidsfinanciën
Het economische plaatje ziet er niet rooskleurig uit. Veel zal afhangen van het tempo waarmee
de wereldeconomie zich in 2021 kan herstellen. De ontwikkeling van het coronavirus is daarvoor
bepalend. We weten nog niet waar we volgend jaar zullen staan en zullen ons op meerdere
mogelijke uitkomsten moeten voorbereiden. Halverwege de kabinetsperiode komt er een
“mid-term review”, waarbij financiële prioriteiten worden herschikt in het licht van financiële
Brede welvaart als doel, gezonde
overheidsfinanciën als basis
Een nieuw begin - Laat iedereen vrij, maar niemand vallen.
203 | Verkiezingsprogramma 2021 - 2025 De digitale versie lees je op d66.nl/eennieuwbegin
ontwikkelingen. Dit kan bijvoorbeeld betekenen dat het tempo van de plannen die we in dit
programma voorstellen moet worden aangepast.
We kiezen voor het doorzetten van noodzakelijke hervormingen: we willen structureel blijven
investeren in onderwijs, de arbeidsmarkt, hervorming van het toeslagenstelsel, wetenschap en
cultuur. De klimaattransitie en uitbouw van onze infrastructuur zullen ook investeringen vergen.
Om onze financiën houdbaar te houden, betekent dit dat de vervuiler zal moeten betalen,
vermogenden meer dan nu hun steentje zullen moeten bijdragen en zorgkosten niet ongebreideld
kunnen stijgen. Alleen zo bouwen we een sterke en rechtvaardige economie die ook toekomstige
onverwachte crises, uit welke hoek dan ook, het hoofd kan bieden.
• De staatsschuld is in de coronacrisis fors opgelopen door de noodsteun. Hiervoor was
ruimte, doordat de afgelopen jaren met steun van D66 de overheidsfinanciën goed op orde
zijn gebracht. Nederland krijgt nog steeds geld toe op leningen. Het is verstandig om ruim
de tijd te nemen om deze schuld weer af te bouwen, zodat we het economisch herstel niet
belemmeren met bezuinigingen of lastenverhogingen voor mensen op de korte termijn.
• We houden oog voor de houdbaarheid van de overheidsfinanciën, zodat toekomstige
generaties dezelfde of meer kansen krijgen als wij. Daarom geven we geld uit aan voorstellen
die de economie structureel versterken en de overheidsfinanciën op langere termijn
verbeteren. De komende jaren zijn onvoorspelbaar. Halverwege de kabinetsperiode evalueren
we de stand van zaken en dan moet het mogelijk zijn om binnen de coalitie de bakens te
verzetten al naar gelang de financiële situatie.
• Overheidsinvesteringen in de Nederlands economie moeten na jaren daling weer gaan stijgen.
Door te investeren in onderwijs, wetenschap, innovatie, infrastructuur en verduurzaming kan
de economie verantwoord groeien. Het Nationaal Groeifonds is een goede start, maar extra
structurele investeringen zijn nodig.
• We houden de aandacht voor klimaat en biodiversiteit vast: we stellen groene voorwaarden
aan herstelprogramma’s en investeren in schone toekomsttechnologieën, verduurzaming van
woningen en industrie, maar ook in onderwijs en onderzoek. Daarbij zoeken we maximale
aansluiting bij het herstelbeleid van de EU, dat stevig inzet op een versnelling richting
klimaatneutraliteit in 2050.
• Wij trekken de komende jaren ook extra geld uit om de kwaliteit van onze samenleving te
verbeteren, bijvoorbeeld door de uitgaven aan cultuur, onderwijs en publieke dienstverlening
te vergroten.
• Wij vinden in de komende jaren een begrotingstekort acceptabel, omdat we daarmee de
economie ondersteunen na de klap die het coronavirus aan de economie toebrengt.
Een nieuw begin - Laat iedereen vrij, maar niemand vallen.
204 | Verkiezingsprogramma 2021 - 2025 De digitale versie lees je op d66.nl/eennieuwbegin
• Op dit moment heeft de zorg een status aparte in de begrotingssystematiek. Voor de zorg
komt automatisch extra budget voor bijvoorbeeld kwaliteitsstijgingen, terwijl dit voor andere
sectoren, zoals onderwijs, een expliciet politiek besluit vergt. De zorguitgaven stijgen hierdoor
in de raming harder dan andere uitgaven. Terwijl de indruk bestaat dat op de zorg vaak wordt
bezuinigd, is het tegendeel waar: de uitgaven aan zorg stijgen juist het hardst. Dit gaat ten
koste van andere belangrijke uitgaven. Ook leiden hogere zorgpremies er toe dat mensen
minder te besteden hebben. Daarom willen wij een systematiek waarin de uitgaven aan zorg
meer dezelfde spelregels volgen als andere uitgaven.
• Wij verlagen de belasting op werk en inkomen en verhogen de belasting op vermogen,
vervuiling en grondstoffen. Dit versterkt de economie, vergroot de werkgelegenheid,
maakt Nederland schoner en verkleint de ongelijkheid. Ook nemen we maatregelen in het
belastingstelsel om de economie stabieler te maken, door financiering met schulden minder
aantrekkelijk te maken voor huishoudens en bedrijven.
• Wij verbeteren de financiële verhouding tussen Rijk en decentrale overheden. Gemeenten
mogen meer belasting heffen, terwijl het Rijk de inkomstenbelasting verlaagt. We waarborgen
dat gemeenten voldoende middelen hebben voor hun taken en maken het gemeentefonds
stabieler. We verwachten dat gemeenten sturen op een houdbare groei van de uitgaven
aan het sociaal domein. Als hiervoor extra instrumenten nodig zijn, verdient dit ernstige
overweging. Waar nodig springen de provincies bij.
• Wij versterken de rol van de Tweede Kamer in de controle en evaluatie van de rijksuitgaven.
De operatie “Inzicht in Kwaliteit”, met het doel de maatschappelijke meerwaarde van de
overheidsfinanciën te vergroten, wordt met volle kracht voortgezet. Daarbij moet meer oog
komen voor brede welvaart.
Een nieuw begin - Laat iedereen vrij, maar niemand vallen.
205 | Verkiezingsprogramma 2021 - 2025 De digitale versie lees je op d66.nl/eennieuwbegin
Verantwoording
Dit verkiezingsprogramma is een lijvig werk geworden. Hiervoor is bewust gekozen, omdat
naast vergezichten ook de vertaling naar concrete maatregelen bij een goed programma
hoort. Het verkiezingsprogramma is het resultaat van anderhalf jaar werk. De permanente
programmacommissie heeft in die tijd op veel plekken input opgehaald, onderzoeken ingesteld
en ontwerpteksten geschreven. De verkiezingsprogrammacommissie heeft zich intensief met de
inhoudelijke keuzes beziggehouden. Als democratische partij is het voor ons erg belangrijk dat
zo veel mogelijk leden worden betrokken bij een verkiezingsprogramma. En dat is gelukt: met
discussiemiddagen en -avonden voor leden, bijdragen van thema-afdelingen en werkgroepen,
visiestukken van Tweede Kamerleden en vele feedbackrondes op de teksten. De coronacrisis
dwong ons veel vergaderingen virtueel te houden. Dat was niet makkelijk, maar het bracht ook
nieuwe mogelijkheden om nog meer leden te bereiken.
In dit programma zitten al met al meer dan tienduizend mensuren denk-, schrijf- en discussie tijd
en hebben zo’n 750 leden actief input geleverd. We hebben tientallen uitgebreide papers van
afdelingen en (groepen van) leden ontvangen. We kunnen met recht spreken van co-creatie! De
grote hoeveelheid aan input zorgde ervoor dat geen woord in het programma onbesproken is
gebleven. Er was echter één ding waar iedereen het eens was: het verkiezingsprogramma van
D66 moet moedige voorstellen bevatten die een antwoord vormen op de grootste vraagstukken
van onze tijd. Alle discussies hebben geleid tot een breed gedragen programma, gebaseerd op
ervaringen uit de praktijk.
We zijn dan ook erg trots op het eindresultaat en willen graag iedereen die actief heeft
bijgedragen bedanken: alle leden die bij discussiesessies zijn geweest of zelf schriftelijke
bijdragen hebben geleverd; onderzoeksteams; Thema-Afdelingen; deelnemers van de virtuele
“TK66” sessie waarbij door loting geselecteerde leden konden meelezen op conceptteksten;
Tweede Kamerleden, bewindslieden en hun medewerkers die het programma meerdere malen
hebben doorgeploegd; de Mr. Hans van Mierlo Stichting die voortdurend de bewaker van
sociaal-liberale waarden is geweest; en het schrijfteam dat ons hielp bij de redactieslag op het
programma.
En last but not least: veel dank aan het landelijk bestuur, dat ons het vertrouwen heeft gegeven
deze mooie opgave te mogen vervullen.
Een nieuw begin - Laat iedereen vrij, maar niemand vallen.
206 | Verkiezingsprogramma 2021 - 2025 De digitale versie lees je op d66.nl/eennieuwbegin
De Permanente Programmacommissie
Annet Aris (vz)
Beau Blijlevens
Susanne Dallinga (secretaris)
Henk-Jan Oosterhuis
Martin van Rossum
Paul Teule
Anne Fleur van Veenstra
De Verkiezingsprogrammacommissie
Wouter Koolmees (vz)
Aletta Hekker
Eline Leijten
Roy Kramer
Ellen Bijsterbosch
Alexander Rinnooy Kan
Marietje Schaake
Joost Sneller
Franc Weerwind
Een nieuw begin - Laat iedereen vrij, maar niemand vallen.
207 | Verkiezingsprogramma 2021 - 2025 De digitale versie lees je op d66.nl/eennieuwbegin
Vrijheid in verbondenheid
D66 laat zich inspireren door het sociaal-liberalisme. Wil je meer lezen over dit gedachtegoed
waarop D66 haar keuzes baseert? Kijk dan hier: vanmierlostichting.d66.nl/sociaal-liberalisme/
hedendaags-sociaal-liberalisme/
Een
nieuw
begin
Laat iedereen vrij,
maar niemand vallen.
Verkiezingsprogramma 2021-2025
